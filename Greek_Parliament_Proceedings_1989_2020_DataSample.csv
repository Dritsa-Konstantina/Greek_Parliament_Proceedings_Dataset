member_name,sitting_date,parliamentary_period,parliamentary_session,parliamentary_sitting,political_party,government,member_region,roles,member_gender,speech
σκρεκας θεοδωρου κωνσταντινος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],τρικαλων,['υφυπουργος αγροτικης αναπτυξης και τροφιμων(07/09/2019-27/07/2020)'],male," Ευχαριστώ, κυρία Πρόεδρε.	Κυρίες και κύριοι συνάδελφοι, πριν ξεκινήσω να αναφέρομαι στο νομοσχέδιο και στα θέματα τα οποία έχουν ακουστεί σ’ αυτήν την Αίθουσα, θα ήθελα να αναφερθώ σε κάτι πολύ σημαντικό που δυστυχώς λαμβάνει χώρα σήμερα στη γειτονική μας χώρα την Τουρκία και συγκεκριμένα στην Κωνσταντινούπολη όπου γράφεται μια μαύρη σελίδα στην ιστορία. Αναφέρομαι βέβαια στην μετατροπή της Αγίας Σοφίας σε τζαμί. Αυτή είναι μια κατάφωρα προσβλητική ενέργεια της γειτονικής χώρας, της κυβέρνησής της και του Προέδρου της, με την οποία ενέργεια προσβάλλει δυστυχώς το σύνολο της παγκόσμιας κοινότητας, προχωρώντας σ’ αυτήν την ακατανόμαστη ενέργεια γι’ αυτό το εμβληματικό μνημείο του χριστιανισμού.	Βέβαια, πρέπει να πούμε ότι και αυτό, απ’ ό,τι φαίνεται, αποτελεί ένα τμήμα, ένα μέρος από ένα συνολικό σχέδιο κλιμάκωσης, όπως φαίνεται τουλάχιστον, μιας επιθετικότητας της Τουρκίας προς τις γειτονικές χώρες, προς την Ελλάδα και όχι μόνο. Αναφέρομαι στο ξεκίνημα το οποίο έγινε με την αθρόα μεταφορά παράνομων μεταναστών στα σύνορά μας στον Έβρο, η οποία προσπάθεια πίεσης προς την Ελλάδα αποκρούστηκε με τεράστια αποτελεσματικότητα από την Ελληνική Κυβέρνηση, από την κρατική μηχανή, συνολικά από την ελληνική κοινωνία, πράγμα το οποίο προφανώς δεν το περίμεναν. Συνεχίζεται αυτή η επιθετικότητα μέσα από τη μετατροπή της Αγίας Σοφίας σε τζαμί και προχωρά με τη Navtex και με όλες τις άλλες ενέργειες που κάνει η Τουρκία, η οποία όμως θα πρέπει να γνωρίζει ότι θα έχει απέναντί της όποια ώρα και αν το προσπαθήσει, έναν ενωμένο ελληνικό λαό, ένα ενωμένο πολιτικό σύστημα, το οποίο θα πράξει ό,τι απαιτείται με κάθε τρόπο και με όλα τα μέσα απέναντι στην οποιαδήποτε προσπάθεια της Τουρκίας να καταπατήσει τα κυριαρχικά μας δικαιώματα.	Την ίδια στιγμή βέβαια που αυτό συμβαίνει στη γειτονική χώρα, έχουμε σήμερα μια ημέρα ιστορικής μνήμης, γιορτής της δημοκρατίας, όπως συνηθίζουμε να λέμε, την αποκατάσταση της δημοκρατίας στη χώρα μας πριν από 46 χρόνια, που έχει βάλει τη χώρα μας σ’ έναν δρόμο προόδου, αρμονικής συνύπαρξης με τους γειτονικούς λαούς και ευημερίας του λαού μας. Επειδή άκουσα από πολλούς συναδέλφους και συγκεκριμένα και από τον κ. Φάμελλο ότι κατά περιόδους μπορεί να απειλείται ή να μειώνεται αυτή η δημοκρατία, εγώ θα πω, κυρίες και κύριοι συνάδελφοι της Αντιπολίτευσης και του ΣΥΡΙΖΑ, ότι η δημοκρατία μειώνεται μόνο όταν κυριαρχεί η ανειλικρίνεια, όταν κυριαρχεί η πολιτική σκοπιμότητα και σ’ αυτήν εδώ την Αίθουσα. Τότε μόνο μπορεί να μειωθεί η δημοκρατία. Δυστυχώς –και το συνδέω και με το νομοσχέδιο- η ανειλικρίνεια πολλές φορές κυριαρχεί σ’ αυτήν την Αίθουσα, ηθελημένα ή αθέλητα, παρασυρόμενη πολλές φορές από την ημέρα και από τη ροή του λόγου. Αλλά και με τις πολιτικές σκοπιμότητες είδαμε τι μπορεί να συμβεί τελικά όταν πάνω και πέρα από το δημόσιο συμφέρον κάποιοι πολιτικοί μόνο και μόνο για την πολιτική τους επιβίωση με αθέμιτο τρόπο προσπαθούν να καταστρέψουν τους πολιτικούς τους αντιπάλους. Μόνο τότε, λοιπόν, μειώνεται η δημοκρατία, αλλά φυσικά υπάρχουν εκείνες οι δυνάμεις οι οποίες διατηρούν και προχωρούν στα επόμενα βήματα ένα πολίτευμα το οποίο μέχρι τώρα έχει φέρει μόνο καλά στη χώρα μας.	Από εκεί και πέρα θα ήθελα να πω ότι άκουσα πολύ προσεκτικά την εισηγήτρια του ΣΥΡΙΖΑ στην Επιτροπή και σήμερα στην Ολομέλεια και οφείλω να βάλω κάποια πράγματα στη θέση τους. Συγκεκριμένα διαβάζω από τα Πρακτικά της συζήτησης που έγινε στην Επιτροπή Παραγωγής και Εμπορίου της Βουλής για το νομοσχέδιο ότι «μέχρι σήμερα» –είπε η αγαπητή συνάδελφος- «δεν υπήρξε προς τον αγροτικό κόσμο της χώρας» –διαβάζω ακριβώς αυτά που είπε- «ούτε ένα ευρώ τροφοδότησης απ’ αυτήν την Κυβέρνηση για την αντιμετώπιση από τις συνέπειες της πανδημίας». Παρακάτω μίλησε για το De minimis –δεν είναι De minimis βέβαια- για τους αγρότες των 32 εκατομμυρίων ευρώ που έχουμε ανακοινώσει, 4 ευρώ ανά πρόβατο, ανά ζώο δηλωμένο, όταν η προηγούμενη κυβέρνηση είχε δώσει –υποτίθεται- 42 εκατομμύρια ευρώ για να στηρίξει τον αγροτικό πληθυσμό της χώρας και συγκεκριμένα τους κτηνοτρόφους. Έρχομαι εδώ να πω ότι η ανειλικρίνεια δεν βοηθάει τη συζήτηση και σίγουρα δεν βοηθάει την εποικοδομητική αντιπολίτευση, γιατί γνωρίζουν οι πάντες –και γνωρίζετε κι εσείς, παρ’ όλα αυτά ή δεν θέλετε να το αντιληφθείτε ή δεν θέλετε να το ομολογήσετε- ότι ήδη ο Πρωθυπουργός της χώρας, ο Κυριάκος Μητσοτάκης, έχει κατανείμει 150 εκατομμύρια ευρώ, καταρχήν ένα ποσόν, όπως ο ίδιος έχει πει, για τη στήριξη των αγροτών από τις επιπτώσεις της πανδημίας και ήδη έχουν δρομολογηθεί αποζημιώσεις στους ανθοπαραγωγούς, στους αλιείς –θα μιλήσει γι’ αυτό αναλυτικά ο Υπουργός-, στους πατατοπαραγωγούς πρόσφατα, στις υδατοκαλλιέργειες, στους κτηνοτρόφους, όπως είπαμε 4 ευρώ ανά ζώο δηλωμένο. Έχουμε προχωρήσει μέσα στον κορωνοϊό σε μια ρύθμιση των οφειλών των αγροτών προς τη ΔΕΗ που έδωσε τη δυνατότητα σε χιλιάδες αγρότες να μπορέσουν να ρυθμίσουν τις οφειλές προς τη ΔΕΗ και μ’ αυτόν τον τρόπο να επανασυνδέσουν τις παροχές τους και να μπορέσουν να αρδεύσουν τα χωράφια τους. Εμείς προχωρήσαμε σε μια ρύθμιση όπου με 15% προκαταβολή και από 19 έως 24 δόσεις μπορεί κάποιος να προχωρήσει στην επανασύνδεση της παροχής του. Να θυμίσω ότι στη δική σας θητεία και στη δική σας διακυβέρνηση της χώρας κάποιος αγρότης έπρεπε να δώσει το 30% και το 40% προκαταβολή για να μπορέσει να επανασυνδεθεί. Θα πω επίσης ότι οριζόντια σε όλους τους αγρότες, στους κατά κύριο επάγγελμα αγρότες αναστέλλουμε την καταβολή του τέλους επιτηδεύματος, άρα αυτό είναι ένα επιπλέον έσοδο 650 ευρώ που δεν το είχαν και αυτό το κάνουμε οριζόντια σε όλους τους κατά κύριο επάγγελμα αγρότες.Τώρα ολοκληρώνονται οι δηλώσεις. Μέχρι τέλος του μήνα θα έπρεπε να πληρώσουν 650 ευρώ. Αυτό δεν χρειάζεται να το κάνουν. Και βέβαια, όπως ο ίδιος ο Πρωθυπουργός είπε αλλά και στελέχη της Κυβέρνησης διερευνούμε και προσπαθούμε να βρούμε δημοσιονομικό χώρο για να μπορέσουμε σταδιακά να καταργήσουμε σε μόνιμη βάση το τέλος επιτηδεύματος και σε άλλους επαγγελματικούς κλάδους.Επίσης, πριν από τον κορωνοϊό προχωρήσαμε στην αποσύνδεση των ασφαλιστικών εισφορών με το φορολογητέο, δηλωμένο εισόδημα από τους αγρότες και έτσι αγρότες οι οποίοι πλήρωναν 5.000 ευρώ, 10.000 ευρώ, 4.000 ευρώ ασφαλιστικές εισφορές στον ΟΓΑ, επειδή εσείς ως προηγούμενη κυβέρνηση είχατε διασυνδέσει τις ασφαλιστικές εισφορές με το φορολογητέο εισόδημα.Εμείς αυτό το καταργήσαμε και αποτρέψαμε και πια μπορεί να επιλέξει την ασφαλιστική του κλάση και ανάλογα την οικονομική δυνατότητα που έχει, μπορεί να πληρώνει λιγότερα ή περισσότερα και φυσικά θα πάρει μικρότερη ή μεγαλύτερη σύνταξη. Πάντως καταργήσαμε ένα δυσβάστακτο φορολογικό χαράτσι που έφτανε μέχρι το 30% του φορολογητέου εισοδήματος.Βέβαια, μειώσαμε και τη φορολογία με το που ξεκινήσαμε τη διακυβέρνηση αυτού του τόπου τον Ιούλιο του 2019, από το 22% που ήταν από τα 8.600 μέχρι τις 10.000 ευρώ –το 8.600 είναι το αφορολόγητο όριο- στο 9% και με αυτόν τον τρόπο γλιτώσαμε 182 ευρώ οι αγρότες. Άρα, 182 ευρώ και 650 ευρώ οι κατά κύριο επάγγελμα αγρότες περίπου 830 ευρώ έχουν όφελος με το που άλλαξε αυτή η Κυβέρνηση από τη δική σας θητεία. Και βέβαια δεν σταματάμε εδώ, συνεχίζουμε και παραπέρα, γιατί ο κορωνοϊός αν μη τι άλλο έχει αποδείξει ότι η Ελλάδα πια πρέπει να μετατραπεί σε μια χώρα η οποία παράγει περισσότερα και στον αγροτικό τομέα και όχι μόνο και στη μεταποίηση και στη βιομηχανία, αλλά πρέπει να παράγουμε παραπάνω.Έχουν ακουστεί πάρα πολλά για το πολυετές δημοσιονομικό πλαίσιο και τους πόρους της νέας ΚΑΠ. Επιτρέψτε μου να σας πω κάποια πράγματα τα οποία πιθανότατα δεν τα γνωρίζετε και γι’ αυτόν τον λόγο αναφέρεστε με λάθος τρόπους στο τι πόρους περιλαμβάνονται στη νέα ΚΑΠ και τι έχουν να λαμβάνουν οι αγρότες μας. Όταν εσείς κυβερνούσατε τον πέμπτο μήνα του 2018, η αρχική πρόταση της Ευρωπαϊκής Επιτροπής για την Ελλάδα προέβλεπε 18,2 δισεκατομμύρια ευρώ για τη νέα προγραμματική περίοδο, για τη νέα ΚΑΠ και συγκεκριμένα 18.263.000.000 ευρώ. Αυτό συνέβαινε όταν εσείς κυβερνούσατε και όταν εσείς διαπραγματευόσασταν.Μετά τη Σύνοδο Κορυφής τον δεύτερο μήνα του 2020 που συμμετείχε ως Έλληνας Πρωθυπουργός τα 18.263.000.000 ευρώ έγιναν 18.743.000.000 ευρώ, δηλαδή περίπου 500 εκατομμύρια παραπάνω. Επαναλαμβάνω, αφού άλλαξε η κυβέρνηση και είχε ήρθε η Κυβέρνηση της Νέας Δημοκρατίας του Κυριάκου Μητσοτάκη, ο Πρωθυπουργός συμμετείχε στη Σύνοδο Κορυφής τον δεύτερο μήνα του 2020. Μετά την τελευταία σύνοδο η οποία έλαβε χώρα και συμμετείχε ο Έλληνας Πρωθυπουργός η νέα ΚΑΠ περιλαμβάνει για την Ελλάδα πόρους 19.501.000.000 ευρώ για τους Έλληνες αγρότες. Η ΚΑΠ θα ήταν 18.200.000.000 την εποχή που εσείς διαπραγματευόσασταν τον πέμπτο μήνα του 2018, 19,5 δισεκατομμύρια ευρώ, δηλαδή 1,3 δισεκατομμύρια παραπάνω είναι οι πόροι της νέας ΚΑΠ για τη νέα προγραμματική περίοδο 2021-2027 μετά τη διαπραγμάτευση του Έλληνα Πρωθυπουργού και φυσικά της Κυβερνήσεως, σύμφωνα με αυτά τα οποία συνέβησαν στην τελευταία σύνοδο.Και βέβαια δεν σταματάμε εκεί, γιατί έχουμε και τα χρήματα από το Ταμείο Ανάκαμψης. Και εκεί φυσικά ο πρωτογενής τομέας έχει σημαντικό ρόλο. Εμείς ήδη ετοιμάζουμε ως Υπουργείο ένα εθνικό σχέδιο ανασυγκρότησης των περιβαλλοντικών υποδομών. Προχθές επισκέφθηκα τη Σκάλα Λακωνίας. Εκεί δεξιά και αριστερά στον δρόμο είδαμε με ποιον τρόπο αρδεύουν οι αγρότες. Είναι στην περιοχή σας. Ήσασταν και εσείς, κύριε συνάδελφε, πρώην Υπουργέ. Είδατε εκεί ότι τα κανάλια τα οποία χρησιμοποιούν είναι ανοιχτά κανάλια, είτε χωμάτινα, είτε τσιμεντένια, για να αρδεύουν τα χωράφια τους και έχουν κατασκευαστεί το 1960. Σήμερα, οι Έλληνες αγρότες στην συντριπτική πλειοψηφία χρησιμοποιούν αγροτικές υποδομές οι οποίες κατασκευάστηκαν σαράντα, πενήντα και εξήντα χρόνια πριν. Επιτέλους, έχει έρθει μια κυβέρνηση, ο Κυριάκος Μητσοτάκης ο ίδιος ο όποιος ενδιαφέρεται και ο όποιος προχωράει μια φιλόδοξη μεταρρύθμιση, ίσως τη μεγαλύτερη μεταρρύθμιση που έχει γίνει ποτέ σε ό,τι αφορά τις αγροτικές υποδομές σ’ αυτήν τη χώρα. Μιλάμε για ένα εθνικό σχέδιο, ενιαίο, συνεκτικό όπου αποτυπώνουμε τις υφιστάμενες ανάγκες για αρδευτικό νερό και προχωρούμε στην κατασκευή των απαραίτητων έργων υποδομής, ώστε να μπορέσουν οι αγρότες μας να αρδεύουν τα κτήματά τους με τρόπο περιβαλλοντικά φιλικό και με τρόπο οικονομικό.Σήμερα, χάνονται τεράστιες ποσότητες νερού. Δεν αξιοποιούμε το νερό. Αντίθετα δημιουργείται και επιτελείται ένα περιβαλλοντικό έγκλημα από τη στιγμή που το 60-65% του νερού που χρησιμοποιούμε για την άρδευση αντλείται από τις υπόγειους υδροφόρος ορίζοντες, με αποτέλεσμα το επίπεδό τους να μειώνεται και στη Λακωνία –το ξέρετε πολύ- και σε πολλές άλλες περιοχές της χώρας και στην Πιερία και στα παράλια της Θεσσαλίας και της Λαρίσης και στην ανατολική Μακεδονία και Θράκη και στην κεντρική Μακεδονία και στη δυτική Ελλάδα και στα νησιά το φαινόμενο της υφαλμύρωσης είναι εδώ. Εκτιμάται ότι είναι το 60% των σημερινών αρδευόμενων εκτάσεων. Αν δεν κάνουμε κάτι, τις επόμενες δεκαετίες εξαιτίας της κλιματικής αλλαγής, θα μετατραπούν σε ξηρικές εκτάσεις, θα ερημοποιηθούν. Η απερήμωση είναι ο μεγάλος κίνδυνος και δεν μπορούμε σήμερα να μιλάμε για ενιαίο στρατηγικό σχέδιο και για γεωργία ακριβείας και για νέες καλλιεργητικές πρακτικές και για επιβίωση αγροτών, όταν δεν διασφαλίζουμε την επάρκεια και την ποιότητα του σημαντικότερου πόρου που είναι το νερό στη χώρα μας, σε μια χώρα που βρέχει, αλλά που αξιοποιούμε μόλις το 11% του βρόχινου και του επιφανειακού νερού. Αυτά ετοιμάζουμε, αυτά σχεδιάζουμε και φυσικά πέρα και πάνω από τους πόρους νέας ΚΑΠ, θα δούμε ποιοι πόροι θα κατευθυνθούν, ακριβώς για να δώσουμε μια μόνιμη λύση μέσα από αγροτικές υποδομές που ποτέ δεν έχουν γίνει με ενιαίο τρόπο σε αυτήν τη χώρα.Επίσης, ο τρόπος με τον οποίον έχουμε υπολογιστεί οι επιδοτήσεις και η νέα προγραμματική περίοδος και η σύγκριση είναι παίρνοντας το τι έχουμε δώσει, το τι θα λάβουν οι αγρότες το 2020 πολλαπλασιάζοντας τους πόρους του 2020 από την τρέχουσα περίοδο του 2020 επί επτά χρόνια που είναι τα επτά μελλοντικά χρόνια. Για τα φωτοβολταϊκά δεν χρειάζεται να πω κάτι. Εμείς βάλαμε μια οροφή στον τρόπο με τον οποίο θα μπορούσε κάποιος να έρθει και να κατασκευάσει αγροτικά φωτοβολταϊκά στη χώρα και εξηγούμαι για να καταλάβουν, γιατί άκουσα και από την Ελληνική Λύση, αλλά και από διάφορα κόμματα, συναδέλφους να έχουν ερωτήματα και δικαίως ίσως. Στα Τρίκαλα που εκλέγομαι έχουμε περίπου 1.500 χιλιόμετρα επαρχιακού και εθνικού δικτύου. Διακόσια και διακόσια, τετρακόσια μέτρα εκατέρωθεν του εθνικού και επαρχιακού δικτύου μπορούσε κάποιος να πάει να κατασκευάσει φωτοβολταϊκά. Μέχρι σήμερα που μιλάμε μπορεί, χθες, προχθές, τον προηγούμενο χρόνο, κατά παρέκκλιση όλων των κειμένων διατάξεων, παίρνοντας μια άδεια μικρής κλίμακας από την πολεοδομία. Τι σημαίνει αυτό; Τετρακόσια μέτρα επί χίλια πεντακόσια χιλιόμετρα μιλάμε για πάνω από πεντακόσιες χιλιάδες στρέμματα. Η συνολική αγροτική γη του Νομού Τρικάλων είναι λιγότερα από τετρακόσιες πενήντα χιλιάδες στρέμματα. Εμείς τι ήρθαμε και είπαμε; Το ταβάνι είναι 1%, είτε είναι εκατέρωθεν του εθνικού δικτύου, είτε είναι εκτός αυτής της ζώνης, εντός ΑΓΥΠ, μπορείς να κατασκευάσεις ένα φωτοβολταϊκό μέχρι όμως σε ποσοστό 1% της χρησιμοποιούμενης αγροτικής έκτασης. Δηλαδή, στα πεντακόσιες χιλιάδες στρέμματα σε έναν Νομό μέχρι πέντε χιλιάδες στρέμματα μόνο μπορούν να χρησιμοποιηθούν για την κατασκευή φωτοβολταϊκών. Γιατί το κάνουμε αυτό; Γιατί σήμερα οι Έλληνες αγρότες δεν μπορούσαν να πάνε να κατασκευάσουν δίπλα εκεί που έχουν κτήματα ένα μικρό φωτοβολταϊκό και να έχουν ένα συμπτωματικό εισόδημα.Εμείς αυτό θέλουμε και ερχόμαστε και το στηρίζουμε αυτό και μέσα από το Ταμείο Αγροτικών Εγγυήσεων, μέσα από το EIF, την Ευρωπαϊκή Τράπεζα Επενδύσεων και το Ευρωπαϊκό Ταμείο, όπου δίνουμε τη δυνατότητα να χρηματοδοτήσουμε τέτοιες επενδύσεις, αλλά και μέσα από ένα χρηματοδοτικό εργαλείο από την Ευρωπαϊκή Τράπεζα Επενδύσεων, από δύο τράπεζες συστημικές της χώρας την Εθνική και την Πειραιώς, 200 εκατομμύρια ευρώ θα κατευθυνθούν για τέτοιες επενδύσεις, για να βοηθήσουμε τους Έλληνες κατά κύριο επάγγελμα αγρότες να επιβιώσουν.Για το σημερινό νομοσχέδιο επί της ουσίας δεν άκουσα καμία κριτική. Δηλαδή, δεν άκουσα κανέναν να διαφωνεί με κάποιες από τις διατάξεις που έχουμε εισαγάγει προς συζήτηση. Και επειδή ακούστηκε και αυτό, αν τελικά είναι ένα νομοσχέδιο μεταρρυθμιστικό ή μη μεταρρυθμιστικό, σημαντικό ή μη σημαντικό, ή επειδή περιλαμβάνει διαφορετικής ουσίας διατάξεις, άρα δεν είναι καλό και δεν πρέπει να έρθει, είπε κάτι ο συνάδελφος, ο κ. Μπουκώρος στην Επιτροπή: Η Ελλάδα δεν πάσχει από νόμους. Νόμους έχουμε. Το θέμα είναι να λειτουργούν αυτοί οι νόμοι, να εφαρμόζονται και να διορθώσουμε τα όποια σφάλματα. Εμείς εδώ ερχόμαστε και διορθώνουμε σφάλματα, άρα νομοθετούμε με σωστό τρόπο νομοθέτησης για να βοηθήσουμε τους Έλληνες αγρότες.Κι έτσι για παράδειγμα, δίνουμε τη δυνατότητα ένα μεγάλο πρόβλημα που αφορά τα αγριογούρουνα και τις καταστροφές που αυτά κάνουν σήμερα σε τεράστιες περιοχές της χώρας, κυρίως βέβαια σε φυτείες όπως είναι τα καλαμπόκια, οπωρώνες, οπωροκηπευτικά και άλλα, επιτέλους να μπορέσουμε όλον τον κυνηγετικό χρόνο να κυνηγούν και να καταπολεμηθεί αυτό το πρόβλημα, που δεν υπάρχει άλλη λύση."
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Κύριε Υπουργέ, πρέπει να κλείσετε."
σκρεκας θεοδωρου κωνσταντινος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],τρικαλων,['υφυπουργος αγροτικης αναπτυξης και τροφιμων(07/09/2019-27/07/2020)'],male," Ολοκληρώνω, κυρία Πρόεδρε.Όπως δίνεται η δυνατότητα σε εκατοντάδες χιλιάδες «κουφάρια» εγκαταλελειμμένες εγκαταστάσεις οι οποίες είναι κατασκευασμένες πάνω σε γη υψηλής παραγωγικότητας να αξιοποιηθούν προς το συμφέρον των Ελλήνων αγροτών και με αυτό τον τρόπο να μεταποιούμε ελληνικά αγροτικά προϊόντα και να προσδίδουμε προστιθέμενη αξία. Δεν διαφωνεί κανείς σε αυτό. Σας ευχαριστώ πολύ και αναμένω να δω τι θα γίνει βέβαια και την ώρα της ψηφοφορίας. "
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Κι εγώ σας ευχαριστώ, κύριε Υπουργέ.Κύριε Κεγκέρογλου, σηκώσατε το χέρι. Θέλετε για κάποιον λόγο να μιλήσετε;"
κεγκερογλου αλεξανδρου βασιλειος,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],ηρακλειου,['βουλευτης'],male, Ως Κοινοβουλευτικός Εκπρόσωπος.
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female, Προηγούνται άλλοι. Θα σας βάλω στη σειρά κανονικά.Τον λόγο τώρα έχει ο κ. Μαραβέγιας.
μαραβεγιας αριστοτελη κωνσταντινος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],μαγνησιας,['βουλευτης'],male," Ευχαριστώ πολύ, κυρία Πρόεδρε.Κυρίες και κύριοι συνάδελφοι, την ημέρα που η Ελλάδα γιορτάζει την αποκατάσταση της δημοκρατίας, ο Ερντογάν προσπαθεί να πληγώσει την εθνική μας υπερηφάνεια. Πετυχαίνει όμως νομίζω το ακριβώς αντίθετο, να ατσαλώσει τη θέλησή μας να αναδείξουμε το δίκαιο των ελληνικών θέσεων στη διεθνή κοινότητα και φυσικά, όλοι πρέπει να αναλάβουν τις ευθύνες τους απέναντι σε ένα πρόβλημα που δεν είναι ελληνικό, αλλά ολόκληρης της Ευρώπης. Στην ουσία τώρα του νομοσχεδίου, κύριοι Υπουργοί, το σημερινό νομοσχέδιο έχει ως πυρήνα τη διευκόλυνση της δημιουργίας νέων μονάδων στην πρωτογενή παραγωγή. Αφορά δηλαδή την απλούστευση της έγκρισης ίδρυσης και λειτουργίας μονάδων υδατοκαλλιέργειας, κτηνοτροφίας και άλλων υποστηρικτικών δραστηριοτήτων και ως βασικό στόχο έχει τη βελτίωση του περιβάλλοντος, μέσα στο οποίο καλούνται να επιχειρήσουν οι ιδιοκτήτες τους, κάτι που επιτυγχάνει κυρίως με τη μείωση της γραφειοκρατίας και των διοικητικών βαρών. Η μείωση αυτή σε ορισμένες περιπτώσεις θα περιλαμβάνει μέχρι και τη σιωπηρή έγκριση της εγκατάστασης, εάν έχει παρέλθει άπρακτη η συγκεκριμένη προθεσμία. Ένα ακόμη μέτρο κατά της γραφειοκρατίας είναι η απλή ηλεκτρονική γνωστοποίηση, όχι αδειοδότηση, της λειτουργίας τέτοιων εκμεταλλεύσεων με την κατάργηση όλου του αντίστοιχου χαρτοβασιλείου. Εδώ ξεκινά το Υπουργείο να αξιοποιεί την ενιαία ψηφιακή πύλη της δημόσιας διοίκησης, με τη χρήση μιας νέας ηλεκτρονικής πλατφόρμας για να διευκολύνει τόσο τους αγρότες όσο και τους επιχειρηματίες. Το νομοσχέδιο όμως δεν μένει μόνο σε αυτά. Θέλω να σταθώ, κύριε Υπουργέ, στο άρθρο 7 για την αξιοποίηση αγροτικού κεφαλαίου που αφορά αγροτεμάχια τα οποία έχουν χαρακτηριστεί σαν γη υψηλής παραγωγικότητας. Ως γνωστόν, έχει επιτραπεί με πρόσφατο νόμο η εναλλακτική αξιοποίηση αυτών των εκτάσεων για την παραγωγή και ηλεκτρικής ενέργειας από σταθμούς ανανεώσιμων πηγών ενέργειας. Για παράδειγμα, στη Μαγνησία έχουμε σε εξέλιξη μεγάλα επενδυτικά σχέδια για την εγκατάσταση φωτοβολταϊκών πάρκων. Πρόκειται για επενδύσεις που θα ενισχύσουν τόσο το εισόδημα των αγροτών όσο και την παραγωγή «πράσινης» ενέργειας σε έναν νομό όπως η Μαγνησία που διαθέτει πολύ μεγάλες πλουτοπαραγωγικές πηγές. Γι’ αυτό τον λόγο κι επειδή έχει γίνει ήδη εξαιρετικά σαφές από την όλη διατύπωση της προαναφερθείσας διάταξης ποιες είναι οι προβλεπόμενες χρήσεις του συγκεκριμένου αγροτικού κεφαλαίου, νομίζω πως θα ήταν απαραίτητη μια νομοτεχνική βελτίωση του άρθρου 7 που θα απαλείφει την περιττή επαναβεβαίωση ότι αυτό βρίσκει εφαρμογή μόνο για λόγους που εξυπηρετούν τον γεωργικό χαρακτήρα της αγροτικής εκμετάλλευσης ή την εγκατάσταση σταθμών ανανεώσιμων πηγών ενέργειας. Είναι προφανές ότι γι’ αυτές ακριβώς τις χρήσεις μιλά το άρθρο. Νομίζω ότι η νομοτεχνική βελτίωση που προτείνω βοηθά στην απλούστερη διατύπωση της διάταξης και η απλούστερη διατύπωση πάντα βοηθά στην καλύτερη κατανόηση. Κύριε Υπουργέ, θα ήθελα να εξάρω και τη σημασία του άρθρου 13, ειδικά για την προώθηση των στρατηγικών επενδύσεων στην περιφέρεια. Είναι πολύ σημαντικό οι όποιοι ενδιαφερόμενοι να μπορούν να χρησιμοποιούν έναντι τιμήματος φυσικά που θα καταβάλουν στο κράτος δημόσιες εκτάσεις, προκειμένου να διευκολύνουν την εγκατάσταση ή λειτουργία παραγωγικών μονάδων.Οι μακροπρόθεσμες επενδύσεις στον δευτερογενή και τριτογενή τομέα, πέραν του πρωτογενούς στον οποίο προφανώς εστιάζει το παρόν νομοσχέδιο, πολύ συχνά βασίζονται στη δυνατότητα χωρικής επέκτασης των μονάδων τους. Αυτή προφανώς η δυνατότητα ισοδυναμεί με πρόσβαση σε αναξιοποίητες εκτάσεις της ελληνικής υπαίθρου, οι περισσότερες από τις οποίες ανήκουν στο Υπουργείο Αγροτικής Ανάπτυξης. Γενικότερα, για την ελληνική περιφέρεια και ειδικά για τη Μαγνησία που διαθέτει ένα τεράστιο ανεκμετάλλευτο δυναμικό στην ύπαιθρό της, δίνεται ένα ισχυρό κίνητρο σε καινούργιους επενδυτές να έρθουν με καλύτερες προοπτικές και να εγκαταστήσουν τις επιχειρήσεις τους. Είναι ένας τόπος ευλογημένος από τον Θεό με μία καίρια γεωγραφική θέση που προσφέρει ένα πυκνό δίκτυο συνδυασμένων μεταφορών. Το στοίχημα είναι ακριβώς η αξιοποίηση αυτού του τεράστιου πλεονεκτήματος και αυτή την προοπτική υπηρετεί η Κυβέρνηση του Κυριάκου Μητσοτάκη. Κυρία Πρόεδρε, στην ίδια θετική κατεύθυνση κινείται και το άρθρο 18 που αφορά την παράταση μέχρι τέλους του 2020 της δυνατότητας έκτακτης μετάκλησης εργατών γης. Θα ήθελα να υπογραμμίσω εδώ πως αυτή αφορά αποκλειστικά εποχιακές αγροτικές εργασίες και δεν επηρεάζει την απασχόληση Ελλήνων ανέργων σε άλλους τομείς. Θυμίζω επίσης πως ειδικά για τον αγροτικό τομέα, η Νέα Δημοκρατία με νόμο που ψηφίσαμε πρόσφατα, έσπευσε να δώσει κίνητρα στους Έλληνες ανέργους, προκειμένου να απασχοληθούν σε αγροτικές εργασίες, χωρίς να χάσουν την επιδότησή τους από τον ΟΑΕΔ. Με αφορμή την έκτακτη αυτή διευκόλυνση των παραγωγών, θέλω να αναγνωρίσω την έγκαιρη εκ μέρους του Υπουργείου αντιμετώπιση των οξυμένων προβλημάτων και των αιγοπροβατοτρόφων λόγω της πανδημίας του κορωνοϊού. Φέτος λοιπόν εκδόθηκε συντομότερα από κάθε άλλη φορά η απόφαση του αρμόδιου Υπουργού κ. Βορίδη για τον καθορισμό της συνδεδεμένης ενίσχυσης για το έτος 2019 στον τομέα του πρόβειου και αίγειου κρέατος. Μάλιστα, η ενίσχυση καθορίστηκε στα 10,65 ευρώ ανά επιλέξιμο ζώο, το οποίο είναι το υψηλότερο χορηγούμενο ποσό από όλα τα προηγούμενα χρόνια και η πληρωμή του πραγματοποιήθηκε άμεσα. Καταβλήθηκαν λοιπόν συνολικά 52,5 εκατομμύρια ευρώ σε σχεδόν τριάντα οκτώ χιλιάδες δικαιούχους και στον νομό μου, για παράδειγμα, η ενίσχυση αυτή έχει ήδη καταβληθεί εδώ και τρεις μήνες. Τελείως ενδεικτικά αναφέρω πως μόνο για το συγκεκριμένο είδος ενίσχυσης και μόνο για το 2019 καταβλήθηκε σε εξακόσιους σαράντα κτηνοτρόφους της Μαγνησίας ποσό ύψους 1,1 εκατομμυρίων ευρώ. Κυρίες και κύριοι συνάδελφοι του ΣΥΡΙΖΑ, δεν είναι κακό να αναγνωρίζετε τα θετικά μέτρα που υλοποιεί καθημερινά η Κυβέρνηση του Κυριάκου Μητσοτάκη. Το αντίθετο. Η απόλυτη άρνηση κάθε υπαρκτής βελτίωσης του βιοτικού επιπέδου των αγροτών μας σας απαξιώνει στα μάτια τους και οδηγεί τον αντιπολιτευτικό σας λόγο στη φαιδρότητα, όπως ακριβώς συνέβη δυστυχώς και με την τελευταία επίσκεψη του Αλέξη Τσίπρα στο Κιλελέρ όπου ο Πρόεδρος του ΣΥΡΙΖΑ, αγγίζοντας τα όρια του γραφικού, εμφανίστηκε σαν νέος Μαρίνος Αντύπας. Η μικρή προσέλευση πολιτών και η χαμηλής έντασης ανταπόκριση των στελεχών του ΣΥΡΙΖΑ στη Θεσσαλία απέδειξε ότι ο κ. Τσίπρας δεν πείθει στον ρόλο του επαναστάτη προστάτη των αγροτών. Κι αυτό γιατί πήγε απλά να καταγγείλει την Κυβέρνηση της Νέας Δημοκρατίας για τα πάντα, ξεχνώντας ταυτόχρονα πολύ βολικά όλα τα πεπραγμένα της δικής σας κυβέρνησης. Έκανε λοιπόν το λάθος να μιλήσει για τους κτηνοτρόφους, οι οποίοι μόνο από το πρόβειο γάλα έχαναν επί ΣΥΡΙΖΑ κατά μέσο όρο 100 εκατομμύρια ευρώ κάθε χρόνο, από την πτώση της τιμής του στα 0,80 λεπτά το κιλό. Ο κ. Τσίπρας τόλμησε να μιλήσει για τους γεωργούς για τους οποίους επί ΣΥΡΙΖΑ δεν δημοπράτησε ούτε ένα νέο αρδευτικό έργο υποδομής. Έφτασε στο σημείο να επικαλεστεί μέχρι και τη δήθεν ολόπλευρη στήριξή του στο συνεταιριστικό κίνημα, ξεχνώντας να πει ότι καταψηφίσατε τον Μάρτιο το νομοσχέδιο για τους αγροτικούς συνεταιρισμούς. Αντίθετα, η Κυβέρνηση Μητσοτάκη μερίμνησε για όλους τους αγρότες, βοήθησε ουσιαστικά τους συνταξιούχους του ΟΓΑ ώστε να συνεχίσουν να ασχολούνται με την παραγωγή χωρίς να χάνουν από τη σύνταξή τους."
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Κύριε συνάδελφε, πρέπει να κλείσετε."
μαραβεγιας αριστοτελη κωνσταντινος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],μαγνησιας,['βουλευτης'],male," Την κατανόησή σας για ένα δευτερόλεπτο. Η Νέα Δημοκρατία στήριξε αγρότες και αλιείς με 150 εκατομμύρια ευρώ μόνο για τα έκτακτα μέτρα αντιμετώπισης των συνεπειών του κορωνοϊού και απελευθερώσαμε και 50 εκατομμύρια ευρώ σε ενισχύσεις de minimis. Περιμένουμε κάποτε από τον ΣΥΡΙΖΑ να λειτουργεί με τα δεδομένα που ορίζει η πραγματικότητα. Και όπως είπε ο πρώην αρχηγός της Πυροσβεστικής, «Στα λέω για να ξυπνήσεις, έτσι παίζεται το παιχνίδι». Το γεγονός ότι εσείς αλλάζετε παιχνίδι όπως σας συμφέρει, ανάλογα με το αν είστε κυβέρνηση ή αντιπολίτευση, δεν αναιρεί την προτροπή του δικού σας τέως αρχηγού της Πυροσβεστικής να ξυπνήσετε.Σας ευχαριστώ."
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female, Τον λόγο τώρα έχει ο κ. Μπαραλιάκος από την Νέα Δημοκρατία.
μπαραλιακος ελευθεριου ξενοφων (φωντας),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],πιεριας,['βουλευτης'],male," Ευχαριστώ πολύ, κυρία Πρόεδρε.Κυρία και κύριοι Υφυπουργοί, αγαπητοί συνάδελφοι, σαράντα έξι χρόνια μετά την αποκατάσταση της δημοκρατίας στην πατρίδα μας, ιδρυτική πράξη που φέρει τη σφραγίδα του εθνάρχη και ιδρυτή της Νέας Δημοκρατίας Κωνσταντίνου Καραμανλή, αλλά και όλων των Ελλήνων πολιτών, αποτελεί διαρκές χρέος μας και αυτονόητο καθήκον μας να διαφυλάξουμε τα αγαθά και να περιφρουρήσουμε τα προνόμια του πολιτεύματος μας. Επιτρέψτε μου όμως, κυρίες και κύριοι συνάδελφοι, να κάνω ένα ακόμα σχόλιο για τη σημερινή μέρα, η οποία σκορπά θλίψη στη χριστιανοσύνη και τραυματίζει τον οικουμενικό χαρακτήρα του ελληνισμού. Η Αγία Σοφιά θα είναι για πάντα στην ψυχή μας παρά την προκλητική της βεβήλωση. Σήμερα τα καμπαναριά χτυπούν πένθιμα, αλλά οι μνήμες μας είναι βαθιά και αναλλοίωτα ριζωμένες. Κανείς δεν μπορεί να τις αποκόψει.Το παρόν νομοσχέδιο, κυρίες και κύριοι συνάδελφοι, συνεχίζει στο ίδιο πνεύμα εξορθολογισμού και χρηστής διευθέτησης εκκρεμών ζητημάτων από εκεί που τελείωσε το τελευταίο ψηφισθέν από την Ολομέλεια της Βουλής. Αποτυπώνει ότι οι δίαυλοι επικοινωνίας της ηγεσίας του Υπουργείου Αγροτικής Ανάπτυξης με τον αγροτικό κόσμο είναι ανοιχτοί, διαρκείς και ουσιαστικοί. Είναι άλλωστε προφανές ότι σε μια δύσκολη περίοδο λόγω πανδημίας, όπου η παραγωγή, η φροντίδα και η συγκομιδή των καλλιεργειών, καθώς και η διασφάλιση συνεχούς ροής στην αλυσίδα τροφίμων παρουσίασαν δυσκολίες, τα προβλήματα περιορίστηκαν δραστικά, οι απώλειες ελαχιστοποιήθηκαν και όπου παρουσιάστηκαν αρρυθμίες θεσμοθετήθηκαν άμεσα λύσεις. Χτίζεται κατ’ αυτόν τον τρόπο μια απόλυτη παράδοση διαλόγου και αμοιβαίας εμπιστοσύνης με τους αγρότες μας, οι οποίοι αποτελούν κατά κύριο πυλώνα την ελληνική κοινωνία και την ελληνική οικονομία. Άλλωστε δεδομένων των συνθηκών έχει ανοίξει ήδη η δημόσια συζήτηση για το πώς ο πρωτογενής τομέας θα μετασχηματιστεί ποιοτικά και ποσοτικά, ώστε να αποτελέσει μοχλό στην ανασυγκρότηση του παραγωγικού μοντέλου της χώρας μας, στη δημιουργία πλούτου και στον εξαγωγικό προσανατολισμό των προϊόντων μας σε ακόμα μεγαλύτερο και υψηλότερο βαθμό. Επιτρέψτε μου, κυρίες και κύριοι συνάδελφοι, να επισημάνω ότι με την παράγραφο 4, του άρθρου 18, των τελικών διατάξεων του παρόντος νομοσχεδίου επιλύεται ένα μείζον ζήτημα το οποίο είχε προκαλέσει εύλογη ανησυχία στους αγρότες μας. Έτσι, λοιπόν, η προθεσμία για τους μετακλητούς εργάτες γης παρατείνεται μέχρι τις 31/12/2020. Ο εργοδότης παραγωγός που επιθυμεί να προσλάβει πολίτη τρίτης χώρας θα υποβάλλει αίτηση στην αρμόδια υπηρεσία αλλοδαπών και μετανάστευσης της αποκεντρωμένης διοίκησης του τόπου διαμονής του προκειμένου να τον απασχολήσει στην εποχιακή αγροτική οικονομία. Κατ’ αυτόν τον τρόπο ρυθμίζεται για ακόμα ένα εξάμηνο ο τρόπος με τον οποίο οι παραγωγοί μας θα εξασφαλίσουν ότι οι αγροτικές καλλιέργειες θα συνεχιστούν απρόσκοπτα, τα αγροτικά προϊόντα θα μαζευτούν και εν τέλει θα φτάσουν μέχρι τον τελικό καταναλωτή. Παράλληλα και το ίδιο το κράτος θα εξασφαλίσει έσοδα με την κάλυψη των ασφαλιστικών εισφορών των εργατών γης τρίτων χωρών μέσω του εργόσημου.Γι’ αυτόν ακριβώς τον λόγο, κύριοι και κυρία Υπουργοί, σας μεταφέρω την ικανοποίηση των αγροτών του κόσμου της Πιερίας για την άμεση και αποτελεσματική ρύθμιση του ζητήματος, το οποίο μετά τις 30 Ιουνίου είχε προκαλέσει εύλογες ανησυχίες. Επιπροσθέτως, με τις διατάξεις του νομοσχεδίου απλουστεύονται οι διαδικασίες ίδρυσης και λειτουργίας μονάδων υδατοκαλλιέργειας εντατικής και ημιεντατικής μορφής, κτηνιατρικών κλινικών, εκτροφείων ζώων συντροφιάς και κτηνοτροφικών εγκαταστάσεων. Απλοποιούνται και ανασχεδιάζονται ουσιαστικά οι διαδικασίες που απαιτούνται για την λειτουργία τους με στόχο τη διευκόλυνση, τη βελτίωση του επιχειρηματικού περιβάλλοντος του αγροτικού τομέα και επακόλουθα την ενίσχυση της αγροτικής επιχειρηματικότητας της οικονομίας και της ανάπτυξης.Με φιλελεύθερο πνεύμα το παρόν νομοσχέδιο εξακολουθεί να άρει γραφειοκρατικά εμπόδια σε όλο το φάσμα των αγροτικών δραστηριοτήτων, να ελαχιστοποιεί τα διοικητικά βάρη και να απλουστεύει τις διαδικασίες καθιστώντας πιο ελκυστικές και προσβάσιμες συγκεκριμένες οικονομικές δραστηριότητες.Κλείνοντας, κυρίες και κύριοι συνάδελφοι, θα ήθελα να υπογραμμίσω μια ακόμη φορά την ανάγκη να στηρίξουμε την προσπάθεια υπέρβασης των παραδοσιακών στεγανών του πρωτογενούς τομέα και να στρέψουμε τον αγροτικό μας κόσμο στην υιοθέτηση των βέλτιστων πρακτικών και την εισαγωγή επιχειρηματικών εργαλείων στην παραγωγή τους. Η οραματική πολιτική του Υπουργείου Αγροτικής Ανάπτυξης, η οποία ξεδιπλώνεται συν τω χρόνω μπορεί να τοποθετήσει το αγροτικό επιχειρείν στην πρωτοπορία της υψηλής και ποιοτικής αναζήτησης κορυφαίων αγροτικών προϊόντων παγκοσμίως.Σας ευχαριστώ. "
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Και εγώ σας ευχαριστώ, κύριε συνάδελφε.Τον λόγο έχει ο Κοινοβουλευτικός Εκπρόσωπος του Κινήματος Αλλαγής, ο κ. Βασίλειος Κεγκέρογλου."
κεγκερογλου αλεξανδρου βασιλειος,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],ηρακλειου,['βουλευτης'],male," Πολύ σημαντική η σημερινή μέρα, μέρα της αποκατάστασης της δημοκρατίας, αλλά ταυτόχρονα της έναρξης μιας περιόδου που η Ελλάδα σήμερα μπορεί να πει με σιγουριά ότι είναι η καλύτερη περίοδος στη νεότερη ιστορία της. Πετύχαμε σημαντική πρόοδο και είναι τιμή μας, τιμή και στο κόμμα μου που συμμετείχε με τον καλύτερο τρόπο και καθοριστικά στην επίτευξη αυτής της μεγάλης προόδου της Μεταπολίτευσης. Ταυτόχρονα, όμως, πρέπει να πούμε ότι αυτή η περίοδος δεν ήταν ανέφελη, λόγω πολλών παραγόντων είχαμε πισωγυρίσματα. Ο λαός βίωσε ήδη μια δεκάχρονη κρίση με σημαντικές επιπτώσεις στις επιτυχίες του προηγούμενου διαστήματος, κυρίως στο βιοτικό επίπεδο, στην ποιότητα ζωής του, αλλά και γενικότερα στην οικονομία. Αυτό που βγαίνει ως δίδαγμα από την αξιολόγηση αυτής της πορείας της χώρας μας στη Μεταπολίτευση είναι ότι δεν αρκεί πολλές φορές να πετυχαίνεις πράγματα, να πετυχαίνεις πρόοδο, να πετυχαίνεις για την κοινωνία, αλλά χρειάζεται να διασφαλίζεις και τη βιωσιμότητα αυτής της προόδου. Και η βιωσιμότητα της προόδου απαιτεί επαγρύπνηση, ούτως ώστε όλα όσα απαιτούνται από τις αλλαγές που γίνονται σε ευρωπαϊκό και παγκόσμιο επίπεδο, όλα όσα χρειάζονται να γίνουν στον τόπο μας λόγω του μεγάλου ανταγωνισμού, ο οποίος υπάρχει σε σχέση με ζητήματα που επηρεάζουν σε παγκόσμια κλίμακα όλες τις χώρες να μπορούμε να τα πετυχαίνουμε με τον καλύτερο τρόπο. Ο συνδυασμός της βιώσιμης ανάπτυξης και της κοινωνικής δικαιοσύνης είναι για εμάς ο δρόμος για να προχωρήσουμε το επόμενο διάστημα και να αντιμετωπίσουμε και τις επιπτώσεις της κρίσης που τώρα μόλις ξεκινά, μια κρίση που ασφαλώς η χώρα μας έχει τελείως διαφορετικές προϋποθέσεις από αυτές του 2009 για να την αντιμετωπίσει. Θυμίζω ότι σήμερα δεν έχουμε τα θηριώδη ελλείμματα που προκλήθηκαν από τον οικονομικό εκτροχιασμό και υπήρχαν το 2009, όχι μόνο άδεια ταμεία, αλλά και τεράστια ελλείμματα. Θυμίζω ότι η Ευρώπη τότε αδιαφορούσε. Θυμίζω ότι τότε η Ελλάδα ήταν απόλυτα διχασμένη σ’ αυτούς που πίστευαν ότι έπρεπε να υπάρξουν αποφάσεις και προγράμματα για να αντιμετωπίσουμε την κρίση και από αυτούς που έλεγαν ότι δεν χρειάζεται τίποτα. Σήμερα, λοιπόν, που έχουμε όχι μόνο πλεονάσματα βεβαίως από την υπερφορολόγηση του προηγούμενου διαστήματος -ματωμένα, αλλά πλεονάσματα- έχουμε και μια Ευρώπη που πήρε αποφάσεις και πήρε αποφάσεις στήριξης με τριάντα δύο δισεκατομμύρια για την αντιμετώπιση της πανδημίας, τα σαράντα ασφαλώς είναι το ΕΣΠΑ που ούτως η άλλως δικαιούμασταν και οι πόροι από την Κοινή Αγροτική Πολιτική.Σαν σύνολο, όμως, ασφαλώς η χώρα μας έχει μία τεράστια θετική προϋπόθεση, ένα φοβερό εργαλείο, και δεν δικαιούται να έχει αρνητικές επιπτώσεις ούτε στην οικονομία ούτε στην κοινωνία. Δεν είναι εύκολη η κρίση. Να το πούμε και αυτό. Όμως, έχουμε τις προϋποθέσεις, για να έχουμε τις λιγότερες δυνατές αρνητικές επιπτώσεις. Στο πλαίσιο αυτό, ο αγροτικός τομέας, που είναι κοινή παραδοχή ότι πλήττεται εντονότατα, όχι μόνο γιατί υπήρξε αποδιάρθρωση παραγωγική το προηγούμενο διάστημα, όχι μόνο γιατί βιώσαμε μια αντιφατική πολιτική από την προηγούμενη κυβέρνηση, αλλά γιατί ήρθαν να προστεθούν και τα έντονα προβλήματα από την πανδημία, που αύξησαν και μεγέθυναν τα εμπόδια για τη διάθεση των προϊόντων, έκοψαν δρόμους και ταυτόχρονα προκάλεσαν προβλήματα στη διαδικασία της παραγωγής. Στην Ελλάδα η αγροτική παραγωγή συνδέεται άμεσα με τον τουρισμό, που απορροφούσε μεγάλο ποσοστό των προϊόντων και γι’ αυτό τώρα πλήττεται περισσότερο. Δεν απορροφώνται τα προϊόντα και όσα διατίθενται έχουν χαμηλότερες τιμές. Ασκήσαμε και ασκούμε έντονη κριτική στην απουσία ουσιαστικών μέτρων στήριξης του αγροτικού τομέα, που μαστίζεται από έλλειψη ρευστότητας, με αυξημένο τον κίνδυνο εγκατάλειψης καλλιεργειών και περιορισμού της παραγωγής, με ό,τι αυτό συνεπάγεται για τη διατροφική επάρκεια της χώρας. Ως Κίνημα Αλλαγής, όμως, ταυτόχρονα καταθέσαμε και το ενδιάμεσο πρόγραμμα, με επεξεργασμένες θέσεις και προτάσεις, προκειμένου να αντιμετωπιστεί αυτή η ύφεση, που ήδη έχει χτυπήσει την «πόρτα» μας. Προτείναμε καταβολή από τον Μάιο, από τον Ιούνιο, τώρα, του 50% των ενισχύσεων -είναι περίπου 850 εκατομμύρια- προκειμένου να διασφαλιστεί η ρευστότητα σε μια κρίσιμη περίοδο, για να συνεχιστεί η καλλιέργεια, για να μπορέσουν να παράξουν την επόμενη καλλιεργητική περίοδο οι αγρότες μας. Αυτό δεν έγινε μέχρι στιγμής δεκτό. Ελπίζουμε ότι μέσα στις επόμενες μέρες και εβδομάδες θα το αποδεχτεί το Υπουργείο, γιατί είναι ανάγκη να γίνει. Προτείναμε χρηματοδοτικά εργαλεία παροχής ρευστότητας ανάλογα με αυτά των επιχειρήσεων, ακόμα και με αξιοποίηση των επιστρεπτέων, δηλαδή των 450 περίπου εκατομμυρίων που αποδεσμεύονται από τα πρόστιμα της Ευρωπαϊκής Ένωσης. Δεν προχώρησε η Κυβέρνηση σε αποφάσεις, αλλά δεν εκπληρώνει και τις τρέχουσες υποχρεώσεις της, τουλάχιστον στην ώρα της. Εκκρεμούν αποζημιώσεις. Στην ελαιοπαραγωγή έχει γίνει πλέον σίριαλ. Εκτός από την απαξίωση που προήλθε από συγκεκριμένες πολιτικές αποφάσεις, όχι τόσο του κ. Αραχωβίτη, αλλά του κ. Αποστόλου, που προηγήθηκε, με εκείνη την περίφημη πρώτη απόφαση όπου συμφώνησε στην Ευρωπαϊκή Ένωση να αυξηθούν οι ποσότητες ελαιολάδου που εισάγονται στη χώρα μας, αλλά και άλλες, έχουμε τρία χρόνια ουσιαστικά μειωμένη παραγωγή, μειωμένο εισόδημα στους αγρότες. Η περυσινή καταστροφή ήταν αντικείμενο μελέτης και από την προηγούμενη κυβέρνηση και από εσάς. Δεν μπορεί ενάμιση χρόνο σχεδόν να μην μπορούν οι υπηρεσίες να στοιχειοθετήσουν τη ζημιά και να ζητήσουν από τον Υπουργό να υποβάλλει το φάκελο στην Ευρωπαϊκή Ένωση για να ζητήσουμε τις αποζημιώσεις. Πρόσφατα, σε ερώτησή μου Υπουργός είπε ότι είναι σχεδόν έτοιμος ο φάκελος και θα υποβληθεί. Ενάμιση χρόνο μετά. Φαίνεται ότι η ταχύτητα είναι κάτι σπάνιο σε αυτόν τον τόπο, ακόμα και για οφθαλμοφανή πράγματα. Για μένα δεν χρειαζόταν καμία μελέτη. Ήταν ζήτημα απόφασης της ελληνικής πολιτείας. Σε κάθε περίπτωση, όμως, έστω και τώρα, τρέξτε. Δεν υπάρχει κανένα περιθώριο χαλαρότητας. Δεν υπάρχει κανένα περιθώριο να αναβάλλονται οι καταβολές των αποζημιώσεων, είτε στις ελιές είτε στα αμπέλια, που επλήγησαν και από τον καύσωνα και από πρόσφατες βροχοπτώσεις και, βεβαίως, στα θερμοκήπια, τις υπαίθριες καλλιέργειες. Ζητήσαμε να αξιοποιηθεί πλήρως, ολικά, ο κανονισμός De minimis για αναπλήρωση του χαμένου εισοδήματος όλων των κατηγοριών αγροτικής παραγωγής. Καταβολή ειδικής ενίσχυσης σε όλους τους κτηνοτρόφους, χωρίς αποκλεισμούς. Ζητήσαμε οι παραδοσιακοί κτηνοτρόφοι να ενταχθούν στα μέτρα στήριξης και η Κρήτη να μην εξαιρεθεί από τον κανόνα που αφορούσε τα νησιά. Η πρόβλεψη του Συντάγματος για ιδιαίτερη μέριμνα για τα νησιά δεν εξαιρεί την Κρήτη. Αυτό που κάνουν πολλοί Υπουργοί και λένε ότι απ’ αυτή τη μέριμνα για νησιά εξαιρείται η νήσος Εύβοια, η Λευκάδα και η Κρήτη είναι παραπειστικό. Γιατί η Λευκάδα και η Εύβοια για κάποιους συγκεκριμένους λόγους, που είναι η σταθερή σύνδεση, εξαιρούνται από την Ευρωπαϊκή Ένωση και δεν θεωρούνται νησιά. Όμως, η Κρήτη εξαιρείται με αυτό τον τρόπο με πολιτική απόφαση. Και δεν είναι δυνατόν με πολιτική απόφαση να εξαιρείται και να μην εφαρμόζεται ολικά μια πρόβλεψη του Συντάγματος. Κύριε Υπουργέ, δεν έχουμε δει ακόμα την εξειδίκευση των αποφάσεων της Ευρωπαϊκής Ένωσης, που τις άκουσαν οι αγρότες με ελπίδα, ότι μέχρι επτά χιλιάδες ευρώ, ανάλογα με την απώλεια εισοδήματος, θα μπορούν να έχουν μία στήριξη και οι αγροτικές επιχειρήσεις μέχρι πενήντα. Δεν έχει εξειδικευτεί αυτό. Οι υπολογισμοί που κάνουν κάποιοι τεχνοκράτες ότι αυτό αφορά δεκατέσσερις χιλιάδες αγρότες που επλήγησαν στον τόπο μας, νομίζω ότι είναι κοροϊδία. Μην το εφαρμόσετε καθόλου. Βρείτε τρόπους να αξιοποιήσετε τους πόρους, για να στηριχθούν όλοι. Θέλω να αναφερθώ σε δύο θέματα, που δεν είναι άμεσα του νομοσχεδίου, αλλά έχουν σχέση με το νομοσχέδιο. Τέλος επιτηδεύματος για τους αγρότες. Οι συνθήκες που το επέβαλαν έχουν αλλάξει. Αυτό πρέπει να καταργηθεί. Δεν αρκεί η απαλλαγή για έναν χρόνο, που νομοθετεί το Υπουργείο Οικονομικών με το νομοσχέδιο που θα έρθει την Τετάρτη στη Βουλή. Πρέπει να καταργηθεί επιτέλους το τέλος επιτηδεύματος για όλους τους αγρότες. Πολύ σημαντικό ζήτημα είναι και ο πρόσθετος φόρος για τα αγροτικά ακίνητα, που αναστέλλεται μεν κάθε χρόνο η εφαρμογή του, αλλά παραμένει σε ισχύ ως «δαμόκλειος σπάθη» πάνω από το κεφάλι των αγροτών και προκαλεί τεράστια ανασφάλεια. Το πλαφόν του 1% για την εγκατάσταση των φωτοβολταϊκών εφαρμόζεται με έναν γενικό τρόπο, χωρίς συγκεκριμένους κανόνες, με αποτέλεσμα να αφανίζεται η γη υψηλής παραγωγικότητας. Όταν σκοπό έχει να προστατεύσει τη υψηλής παραγωγικότητας, δεν μπορεί στον υπολογισμό να μπαίνει και η υπόλοιπη γη, αλλά αυτή η οποία αξιοποιείται και παραχωρείται για φωτοβολταϊκά να είναι γη υψηλής παραγωγικότητας. Ανά ζώνη, ναι. Ανά περιφερειακή ενότητα, όχι. Δεν μπορεί να συμβαίνει αυτό. Σοβαρό θέμα έχει προκύψει και με την πρόθεση του Υπουργείου Περιβάλλοντος να καταργήσει το δικαίωμα νόμιμης δόμησης σε εκτός σχεδίου περιοχές, που εν πολλοίς ανήκουν σε αγρότες και αγροτικές οικογένειες, με μια διάταξη που δεν λύνει κανένα θέμα. Θα προκληθεί τεράστιο πρόβλημα, αφού θα απαξιωθούν ακίνητα που θα μειωθεί η οικονομική τους αξία με μία μόνο ρύθμιση. Για όλα τα παραπάνω το νομοσχέδιο δεν δίνει κάποια λύση. Δεν προσθέτει κάτι και με αυτό το πνεύμα δεν ανταποκρίνεται στις επείγουσες σημερινές συνθήκες του αγροτικού τομέα, όσο και του αγρότη και του κτηνοτρόφου. Το νομοσχέδιο που συζητούμε, όμως, έχει έναν ωραίο τίτλο: «Απλούστευση πλαισίου άσκησης οικονομικών δραστηριοτήτων αρμοδιότητας Υπουργείου Αγροτικής Ανάπτυξης και Τροφίμων και άλλες διατάξεις». Είναι πολύ καλός τίτλος. Μόνο που δεν δικαιώνεται από το περιεχόμενο του νομοσχεδίου.Θα πάρω και τη δευτερολογία μου, κυρία Πρόεδρε. Το νομοσχέδιο είναι αποσπασματικό. Λύνει ορισμένα, πολύ λίγα, επιμέρους θέματα, διαπραγματεύεται αναποτελεσματικά περισσότερα και δεν περιλαμβάνει πολλά αναγκαία. Χαρακτηρίζεται και από προχειρότητα. Βέβαια, δεν είναι στο πλαίσιο ενός οραματικού σχεδίου, διότι δεν υφίσταται οραματικό σχέδιο και στρατηγική μελέτη για την αγροτική ανάπτυξη. Έτσι, αποδεικνύει η Κκυβέρνηση ότι τον αγροτικό τομέα, παρότι έχει έναν αξιόλογο Υπουργό, δεν τον θεωρεί προτεραιότητα. Δεν θέλει ή δεν μπορεί να σχεδιάσει στρατηγικά το μέλλον, παρόλο που αυτό είναι επιτακτικό. Θα αναφέρω μόνο τρεις λόγους. Πρώτον, για να καλυφθούν οι καθυστερήσεις των προηγούμενων ετών και τα κενά της προηγούμενης κυβέρνησης του ΣΥΡΙΖΑ, τα οποία μαζί είχαμε καταγγείλει, επικρίνει και καταψηφίσει, αλλά τώρα δεν τα αντιμετωπίζετε. Δεύτερον, για να αντιμετωπιστούν τα προβλήματα που προκύπτουν από την πανδημία. Μίλησα ήδη γι’ αυτό το θέμα. Τρίτον, για την προοπτική και τις νέες ανάγκες που προκύπτουν από το συνεχώς και πιο ανταγωνιστικό περιβάλλον, ευρωπαϊκό και διεθνές, στο οποίο κινείται η χώρα μας και στο οποίο απευθύνονται τα προϊόντα μας και πρέπει να έχουν την ισχύ της ανταγωνιστικότητας. Ας έλθω όμως στο περιεχόμενο του νομοσχεδίου, με δύο παραδείγματα. Πρώτον, έχετε μια ρύθμιση για τον ΕΛΓΑ. Θυμίζω ότι μετά την πρώτη φάση της μεταρρύθμισης του ΕΛΓΑ το 2011, την οικονομική εξυγίανσή του και την αναβάθμιση της λειτουργίας του, στην οποία θυμίζω ήσασταν πάλι αντίθετοι και εσείς ο ΣΥΡΙΖΑ, έπρεπε να προχωρήσει η δεύτερη φάση, η αλλαγή του Κανονισμού με βελτιώσεις και συμπληρώσεις. Χάθηκαν πέντε έξι χρόνια και με την προηγούμενη κυβέρνηση και εσείς συνεχίζετε και δεν καλύπτονται ζημιές από τους νέους κινδύνους που έχουν προκύψει, είτε αυτοί οφείλονται στην κλιματική κρίση είτε σε άλλες αιτίες. Επιπλέον και εξίσου σημαντικό είναι η ρύθμιση που φέρνετε για επαναφορά του ανώτερου πλαφόν αποζημίωσης ως προς αυτά που θα πληρώνει ο ΕΛΓΑ. Βάζετε πλαφόν να είναι μέχρι 70.000, αλλά ταυτόχρονα αυτά που πληρώνει ο αγρότης παραμένουν στο υψηλό πλαφόν των 12.000, όπως το είχε θεσμοθετήσει η προηγούμενη κυβέρνηση. Τι είναι αυτά τα ωραία; Βιώνουμε δηλαδή εδώ μια αντίφαση. Ή θα υπάρχει πλαφόν και στο ένα και στο άλλο ή δεν θα υπάρχει, θα διατηρηθεί το 12.000, αλλά δεν θα υπάρχει και στο ανώτερο. Η άποψη η δικιά μας είναι ότι πρέπει να υπάρξει το πλαφόν των 3.600 ευρώ. Δεν ασχολείστε επίσης με ένα σοβαρό ζήτημα που έχει διαπιστωθεί και πρέπει να αλλάξει, αυτό της μειωμένης αποζημίωσης, της αποζημίωσης μάλλον μειωμένου ποσοστού. Λένε ότι αφαιρείται 22%, 24%. Ποτέ δεν πιάνει το 80% της ζημιάς η αποζημίωση. Αυτό είναι κάτι άδικο, γιατί ο αγρότης πληρώνει ασφάλιστρα για το 100%. Ή αυξήστε τα ασφάλιστρα, αν νομίζετε ότι είναι λίγα ή κρατήστε τα, γιατί εμείς πιστεύουμε ότι είναι δίκαια αυτά τα οποία έχουν θεσπιστεί. Ας πάει ένα ποσοστό σε πρώτη φάση, να αφαιρείται ένα 10%. Το 25% είναι μεγάλο ποσοστό και δεν δικαιολογείται.Δεύτερο ενδεικτικό παράδειγμα. Εισάγεται διάταξη για την αδειοδότηση των κτηνοτροφικών εγκαταστάσεων. Πιστεύουμε ότι δεν λύνεται το πρόβλημα με τη ρύθμιση που φέρνετε, περιπλέκεται. Και αν πράγματι είναι ρύθμιση που το κρύβει κάτω από το χαλί, τότε το επόμενο διάστημα θα αναδειχθεί περισσότερο έντονο με κίνδυνο τότε και απώλειας ενισχύσεων. Εισάγετε και άλλες ρυθμίσεις και μάλιστα μπαίνετε σε λεπτομέρειες και είναι άξιο απορίας γιατί δεν ρυθμίζετε σοβαρά θέματα όπως αυτό των αγροδιατροφικών συμπράξεων, για να έχουν νόημα οι παρεμβάσεις που απευθύνονται στην παραγωγή, στον τουρισμό και στη γαστρονομία. Θεωρούμε δηλαδή ότι θα μπορούσε το συγκεκριμένο νομοσχέδιο να έχει μια διάταξη που να δίνει ώθηση στις αγροδιατροφικές συμπράξεις. Γνωρίζετε ότι ο κ. Αποστόλου είχε φέρει διάταξη με την οποία απομείωνε τις δυνατότητες των αγροδιατροφικών συμπράξεων. Τους αφαίρεσε αρμοδιότητες και κυρίως δυνατότητα στην πιστοποίηση. Η αγροδιατροφική σύμπραξη αποτελεί ένα σύγχρονο εργαλείο συλλογικής δράσης των τοπικών φορέων. Το θεσμοθετήσαμε το 2011, ακριβώς για να παίξει αυτό τον ρόλο με ευελιξία. Μπορούν να αναδειχθούν τα προϊόντα της περιφέρειας, μπορούν να μεγιστοποιηθούν οι δυνατότητες των παραγωγών, να πιστοποιηθούν και να προωθηθούν στην ευρωπαϊκή και διεθνή αγορά, συμβάλλοντας βεβαίως στην εθνική οικονομία, αλλά και στην αύξηση του εισοδήματος των ίδιων των αγροτών. Το πρόγραμμα δακοκτονίας συνεχίζεται παρά το ότι είχατε κατανοήσει τα λάθη που είχαν κάνει οι προηγούμενοι. Τα ίδια ακριβώς, «τα ίδια Παντελάκη μου, τα ίδια Παντελή μου». Ακόμα δεν είχε ολοκληρωθεί ο διαγωνισμός για τα φάρμακα της φετινής χρονιάς. Δεν τα έχετε παραλάβει ακόμα. Στις περιφέρειες θα φτάσουν, λέει, τον Σεπτέμβρη, άκουσον άκουσον! Ευτυχώς που υπήρχε εκείνη η επιπλέον χρηματοδότηση που ήταν για το εργατικό προσωπικό και στην Κρήτη, παραδείγματος χάριν, τη έδωσαν για να πάρουν φάρμακα, για να μην βρεθούν προ αδιεξόδου. Είμαστε στον τρίτο ψεκασμό και το Υπουργείο δεν έχει δώσει ακόμα τα φάρμακα. Έργα και ημέρες και των προηγουμένων. Ποια αλλαγή; Υπήρξε αλλαγή; Φέρατε δύο τροπολογίες. Δεν καταφέρατε να αλλάξετε αυτό το συγκεκριμένο. Έρχομαι τώρα στις δύο τροπολογίες, οι οποίες έχουν κατατεθεί. Η μία αφορά τη δικιά μας πρόταση να επανέλθει μια διάταξη που είχε θεσμοθετηθεί από το 2003, από το ΠΑΣΟΚ και επέτρεπε την εγκατάσταση και λειτουργία καταφυγίων, κέντρων δηλαδή περίθαλψης και διαμονής αδέσποτων και δεσποζόμενων ζώων, σύμφωνα με τους όρους και τις προϋποθέσεις που υπάρχουν ήδη στην ισχύουσα νομοθεσία. Στο πλαίσιο αυτής της διάταξης δίνεται η δυνατότητα στους δήμους, αλλά και η υποχρέωση θα έλεγα εγώ να εξασφαλίσουν ευκολότερα τις απαραίτητες εκτάσεις για την ίδρυση και τη λειτουργία καταφυγίων αδέσποτων ζώων συντροφιάς, όπως υποχρεούνται εκ του νόμου, ενώ ρυθμίζεται τελικά και το ζήτημα της ορθής διαχείρισης και μείωσης των αδέσποτων ζώων. Σας καλούμε να την κάνετε αποδεκτή, κύριε Υπουργέ, και να τη στηρίξουν τα άλλα κόμματα. Στηρίζουμε την τροπολογία για την επίλυση του ζητήματος των αναγκαστικώς απαλλοτριωμένων κληροτεμαχίων για την κατασκευή του νέου Αεροδρομίου Καστελίου. Ήταν μια τροπολογία που σας την είχαμε προτείνει σε προηγούμενο νομοσχέδιο. Και τότε λόγω του ότι δεν είχατε προλάβει να την μελετήσετε, είχατε δεσμευτεί ότι θα την αξιολογήσετε και θα την φέρετε σε επόμενο νομοσχέδιο. Είναι από τα θέματα στα οποία ανταποκριθήκατε και τη στηρίζουμε προφανώς τη συγκεκριμένη διάταξη. Εξάλλου το προηγούμενο διάστημα είχαμε συνεργαστεί με τους συναδέλφους και τον παριστάμενο Μάξιμο Σενετάκη, προκειμένου να προωθηθεί και νομίζω ότι θα τύχει ευρύτερης αποδοχής. Όμως, όπως σας είπα, «μαζί με τη νύφη μάς δίνετε και το κουνιαδάκι». Θα πάρουμε τη νύφη, θα πάρουμε και το κουνιαδάκι στο σπίτι! Υπάρχει πρόβλημα. Δεν γίνεται. Εχθές το μεσημέρι, την ώρα που εσείς καταθέτατε την τροπολογία, στη Διάσκεψη των Προέδρων που συμμετέχω με τον κ. Κωνσταντινόπουλο και την κυρία Σακοράφα, είχαμε συζήτηση για τις τροπολογίες που κατατίθενται και έχουν πολλά άρθρα. Είπαμε «έλεος!», δεν μπορεί να είναι διαφορετικού θέματος και να είναι μαζί. Ποια άλλα άρθρα του νομοσχεδίου πάνε «πακέτο δύο- δύο»; Πάει πακέτο κανένα άρθρο και λέει ότι αν ψηφίσεις αυτό, πρέπει να ψηφίσεις και το άλλο; Δεν υπάρχει κανένα άλλο, μόνο η τροπολογία. Εμ, λοιπόν διευκολύνουμε με το θεσμό των τροπολογιών τα Υπουργεία, τους Βουλευτές να καταθέτουν έστω και την τελευταία στιγμή λόγω έκτακτων αναγκών, εμ, το αξιοποιείτε καταχρηστικά και φέρνετε δυο τρεις, πέντε, δέκα τροπολογίες. Μια μέρα είχε δώδεκα τροπολογίες ένα νομοσχέδιο. Επειδή είναι δύσκολο τεχνικά να γίνει αυτό, είπα ότι ή τα Υπουργεία θα φέρνουν χωριστές τροπολογίες ή εδώ θα γίνει ο διαχωρισμός. Μπορεί να γίνει διαχωρισμός, τον έχω ζητήσει. Σε κάθε περίπτωση έχει προβλήματα η διάταξη η οποία φέρνετε για την αλιεία και τα γρι-γρι. Δεν είναι ξεκάθαρη. Θα δημιουργήσει προβλήματα και με αυτή την έννοια, σε αυτήν είμαστε παραπάνω από σκεπτικοί και προβληματισμένοι. Πιστεύω ότι είναι χρέος σας, κύριε Υπουργέ, να μη μας στερήσετε το δικαίωμα να ψηφίσουμε καθαρά τα επιμέρους άρθρα."
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Κλείστε, κύριε συνάδελφε."
κεγκερογλου αλεξανδρου βασιλειος,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],ηρακλειου,['βουλευτης'],male," Κλείνω, κυρία Πρόεδρε. Κλείνω την τοποθέτησή μου με μια κουβέντα, επισημαίνοντας ξανά ότι ο πρωτογενής τομέας, όλοι οι κλάδοι του, γεωργία, κτηνοτροφία, αλιεία, πτηνοτροφία, μελισσοτροφία βρίσκονται μπροστά σε τεράστια προβλήματα, είτε συσσωρευμένα μέχρι τώρα είτε αυτά που προκλήθηκαν μέχρι τώρα, είτε αυτά που θα υπάρξουν αν δεν κοιτάξουμε με το βλέμμα στο μέλλον, με οραματικό σχέδιο. Εμείς λοιπόν, ως Κίνημα Αλλαγής, καταθέτουμε προτάσεις και θα επιμείνουμε στην αντιμετώπιση συγκεκριμένων προβλημάτων. Θα επιμείνουμε στο να δοθούν βιώσιμες λύσεις, γιατί, όπως έχω πει και άλλη φορά, δεν επενδύουμε στην καταστροφή για να έρθουμε εκ των υστέρων να πούμε «είδατε που είχαμε δίκιο»; Επενδύουμε στο να δοθούν λύσεις και να μην αντιμετωπίσει ο κόσμος προβλήματα ή να αντιμετωπίσει όσο το δυνατόν λιγότερα προβλήματα. Ευχαριστώ.  "
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Κι εγώ ευχαριστώ, κύριε συνάδελφε.Τον λόγο έχει ο κ. Δημοσχάκης από τη Νέα Δημοκρατία."
δημοσχακης σπυρου αναστασιος (τασος),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],εβρου,['βουλευτης'],male," Κυρία Πρόεδρε, ευχαριστώ πολύ. Κυρίες και κύριοι συνάδελφοι, πριν τοποθετηθώ επί του νομοσχεδίου, εκφράζω τη λύπη μου για τον πρόωρο χαμό του πρώην Βουλευτή και καλού συναδέλφου μας του Νομού Έβρου Δημήτρη Ρίζου. Από του Βήματος της Βουλής απευθύνω τα θερμά μου συλλυπητήρια στην οικογένειά του και στην Αξιωματική Αντιπολίτευση, που πριν ένα χρόνο καθόταν στα εδώ έδρανα. Σήμερα γιορτάζουμε τα σαράντα έξι χρόνια από την αποκατάσταση της Δημοκρατίας στη χώρα μας, υπό το βάρος της τουρκικής εισβολής στην Κύπρο Διανύουμε σαράντα έξι χρόνια πολιτικής σταθερότητας, δημοκρατίας και ειρήνης, παρ’ όλες τις κρίσεις οικονομικού και κοινωνικού χαρακτήρα. Ωστόσο, η ιστορική επέτειος αμαυρώνεται από μία τραγωδία, ένα έγκλημα που λαμβάνει χώρα στη γειτονική Βασιλεύουσα με τη βεβήλωση της Αγίας Σοφίας. Είναι μία ενέργεια που προκαλεί το παγκόσμιο αίσθημα, αποδεικνύει την αιώνια εμμονή ενός κατακτητή με τα σύμβολα του χριστιανισμού, του ελληνισμού και της ορθοδοξίας. Οι φανατικοί μουσουλμάνοι σήμερα θα προσκυνήσουν μέσα στην Αγία του Θεού Σοφία, υπό το βλέμμα του Παντοκράτορα και της Θεοτόκου. Ναι, κυρίες και κύριοι συνάδελφοι, θα γονατίσουν στο μεγαλείο και στην αλήθεια! Οι συμβολισμοί έχουν τη δική τους δυναμική και υπογραμμίζουν ποιες είναι οι νίκες και ποιες είναι οι ήττες!Και τώρα στο θέμα μας. Με το παρόν σχέδιο νόμου, κύριε Υπουργέ, αποχαιρετούμε γραφειοκρατικές αγκυλώσεις και καλωσορίζουμε φιλοεπενδυτικές ρυθμίσεις. Στόχος είναι η διευκόλυνση της αδειοδότησης όλων των οικονομικών, επενδυτικών και επιχειρηματικών δραστηριοτήτων που έχουν σχέση με τον πρωτογενή τομέα. Ειδικότερα για τον Έβρο, δίνονται λύσεις σε σημαντικά ζητήματα που άπτονται στο αντικείμενο της γεωργίας, της κτηνοτροφίας, της αλιείας, που συνιστούν βασικές εισοδηματικές πηγές των κατοίκων του νομού. Απλουστεύονται οι διαδικασίες ίδρυσης και λειτουργίας μονάδων υδατοκαλλιέργειας, κτηνοτροφικών εγκαταστάσεων, κτηνιατρείων, κλινικών, εκτροφείων ζώων συντροφιάς και άλλα. Προβλέπεται καθορισμένος χρόνος πενήντα ημερών από την υποβολή της αίτησης εντός του οποίου οι Αρχές οφείλουν να απαντήσουν. Επιπλέον, χαιρετίζω τις ρυθμίσεις που βελτιώνουν τη δημοσιονομική κατάσταση του ΕΛΓΑ, που προωθούν την οικονομική εξυγίανση του. Μόνο έτσι θα μπορούν οι αγρότες μας να αποζημιώνονται στην ώρα τους, εγκαίρως, όπως επιβάλλεται σ’ ένα σοβαρό κράτος. Πολύ σημαντική, επίσης, είναι η δυνατότητα θήρας αγριόχοιρων και ημίαιμων χοίρων καθ’ όλη τη διάρκεια του κυνηγετικού έτους, προκειμένου να αντιμετωπιστούν τα προβλήματα που έχουν παρουσιαστεί πλησίον των συνόρων και όχι μόνο εξαιτίας του υπερπληθυσμού. Υπογραμμίζω ότι οι αγροτικές καλλιέργειες στον Έβρο έχουν υποστεί σημαντικές ζημιές από επιδρομές αγριόχοιρων στο παρελθόν. Κύριε Υπουργέ της Γεωργίας, πριν από έναν χρόνο σας το είχα γνωστοποιήσει και είχα ζητήσει τη λήψη μέτρων. Ένα σημαντικό ποσοστό αυτών των αγριόχοιρων προέρχεται από τις δύο γειτονικές χώρες και κυρίως από αυτήν που σήμερα ασεβεί. Το μέτρο ικανοποιεί τόσο τους κυνηγούς όσο και τους αγρότες μας, ενώ λύνει ένα ζήτημα με εκατέρωθεν περιβαλλοντικό και οικονομικό όφελος. Θέλω να σταθώ σύντομα στις μονάδες υδατοκαλλιέργειας. Προαπαιτούμενο, κύριε Υπουργέ, για την επαναλειτουργία μονάδων ιχθυοκαλλιέργειας στο Δέλτα του Έβρου αποτελεί η αποκατάσταση των ζημιών από τις καταστροφές από τις καταστροφικές πλημμύρες των ετών 2012 και 2015. Θέλω να σας ενημερώσω ότι έχουμε τρεις λιμνοθάλασσες οι οποίες δεν είναι εκμεταλλεύσιμες. Γι’ αυτό θέτω υπόψιν σας το προαπαιτούμενο, φυσικά πάντα σε αρμονία με το υπό διαμόρφωση ρυθμιστικό Προεδρικό Διάταγμα το οποίο θα προβλέπει το πλαίσιο διαχείρισης όλου του Δέλτα του Έβρου. Χαιρετίζω τη στήριξη που παρέχει η σημερινή Κυβέρνηση στον απεριορίστου αξίας και φυσικού κάλλους υδροβιότοπο του Δέλτα του Έβρου.Επίσης, θυμίζω ότι η κύρια πύλη εισόδου των ζωονόσων από την Ανατολή στη Δύση είναι η Λεκάνη Απορροής του Έβρου. Γιατί το λέω; Γιατί μέσα από τον κοινοβουλευτικό έλεγχο και όχι μόνον, επί έξι χρόνια, αναδεικνύω την αναγκαιότητα της ίδρυσης ευρωπαϊκής κτηνιατρικής σχολής στον Έβρο μεταξύ Διδυμοτείχου και Ορεστιάδος, σε συνεργασία φυσικά με τη Γεωπονική Σχολή του Δημοκρίτειου στην Ορεστιάδα, αλλά και το Διακρατικό Ινστιτούτο Εξωτικών Νοσημάτων που αναμένει τη στελεχιακή του ανάσταση. Θα αποτελέσουν επιστημονικό ανάχωμα αποτροπής των εισαγόμενων από Ανατολάς ζωονόσων, με πολλαπλά οφέλη για την Ελλάδα και για την Ευρωπαϊκή Ένωση. Κυρίες και κύριοι συνάδελφοι, σε μία περίοδο όπου η γειτονική χώρα προκαλεί τριγμούς, οφείλουμε να θυμόμαστε ότι η μεγαλύτερη εναλλακτική αποτρεπτική δύναμη είναι η ενίσχυση της επιχειρηματικής δραστηριότητας στην ακριτική περιοχή του Έβρου και των νήσων, φυσικά. Είναι σημαντικό να συγκρατήσουμε τον πληθυσμό μας και να διασφαλίσουμε μία διαρκή ανθρώπινη παρουσία στα σύνορα. Προς την κατεύθυνση αυτή, ζήτησα μέσω του κοινοβουλευτικού ελέγχου οι κυνηγοί και οι ψαράδες μας εσωτερικών υδάτων να φθάνουν με τους προβλεπόμενους κανόνες ασφαλείας μέχρι την συνοριογραμμή. Δυστυχώς, ο τότε Υπουργός, ο οποίος είναι παρών, προέβη στην άρση της απαγόρευσης για τα χερσαία σύνορα με τη Βουλγαρία, αλλά τήρησε σιγήν ιχθύος για τα ποτάμια-σύνορα με τη γείτονα χώρα. Όμως, ήρθε η δικαίωση και η επαλήθευση. Εάν η Ελλάδα, κυρία Πρόεδρε πέτυχε την πρώτη της μεταπολεμική νίκη έναντι της γείτονος χώρας, οφείλεται καταρχάς στο ενιαίο δόγμα ασφάλειας και άμυνας του Νομού Έβρου, καθώς και στο δόγμα αποτροπής διά της ισχύος. Πάνω απ’ όλα, όμως, οφείλεται στην τοπική κοινωνία, κυρίως αυτών των στελεχών, αυτών των Εβριτών που διαμένουν πλησίον του ποταμού και στους εκεί οικισμούς. Υπερψηφίζω το υπό συζήτηση σχέδιο νόμου γιατί αίρει αγκυλώσεις και προσβλέπω στην προοπτική περαιτέρω αναπτυξιακών ρυθμίσεων για το καλό του Έβρου και της χώρας. Ευχαριστώ πολύ, κυρία Πρόεδρε.  "
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Εγώ σας ευχαριστώ, κύριε συνάδελφε. Τον λόγο τώρα έχει ο κ. Φωτήλας από τη Νέα Δημοκρατία κι αμέσως μετά ο Κοινοβουλευτικός Εκπρόσωπος του ΣΥΡΙΖΑ κ. Αραχωβίτης."
σακοραφα ηλια σοφια,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β3' νοτιου τομεα αθηνων,['η αντιπροεδρος βουλης(18/07/2019-28/07/2020)'],female," Και εγώ σας ευχαριστώ, κύριε συνάδελφε.Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Αραχωβίτης."
αραχωβιτης γεωργιου σταυρος,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],λακωνιας,['βουλευτης'],male," Σας ευχαριστώ πολύ, κυρία Πρόεδρε.Κύριε Υπουργέ, κύριοι Υφυπουργοί, κυρίες και κύριοι συνάδελφοι, θα ξεκινήσω εκφράζοντας τη θλίψη μου και τα συλλυπητήρια στην οικογένεια του αγαπητού μας πρώην συναδέλφου, του Δημήτρη του Ρίζου, που χάσαμε χτες. Ήταν ένας άνθρωπος, ένας αγωνιστής, ένας καλός γιατρός και ένας άνθρωπος ειλικρινής πάνω από όλα. Ξεκινώντας -όπως όλοι αναφέρθηκαν- σήμερα είναι η μέρα της αποκατάστασης της Δημοκρατίας. Η Δημοκρατία αποκαταστάθηκε στη χώρα μας μετά από τους αγώνες των νέων της εποχής, ανθρώπων οι οποίοι βασανίστηκαν, ανθρώπων οι οποίοι δολοφονήθηκαν από τη χούντα, ανθρώπων οι οποίοι είχαν σαν όραμα ζωής την αποκατάσταση της Δημοκρατίας στον τόπο και το κατάφεραν.Να θυμίσουμε, βέβαια, ότι για να έρθει η αποκατάσταση της Δημοκρατίας, λίγες μέρες νωρίτερα, λίγο καιρό νωρίτερα είχε προηγηθεί η διχοτόμηση της Κυπριακής Δημοκρατίας.Σήμερα, όμως, είναι κι άλλη μια μέρα, όπου η Τουρκία κλιμακώνει την προκλητικότητα της, κάνοντας στην Αγιά Σοφιά -μετά από την αποκατάσταση ως μουσείο από το κοσμικό κράτος του Κεμάλ- μουσουλμανική προσευχή. Η Αγιά Σοφιά ανήκει στην παγκόσμια πολιτιστική κληρονομιά. Είναι ένα μνημείο, το οποίο εκτός από μνημείο της χριστιανοσύνης, είναι ταυτόχρονα παγκόσμιο πολιτιστικό μνημείο. Και έτσι το γνωρίσαμε. Όμως, κυρίες και κύριοι, για να συνεννοηθούμε για τη σημερινή συνεδρίαση αυτού του νομοσχεδίου, θέλω να ξεκινήσω με τρεις επισημάνσεις.Επισήμανση πρώτη: Η Ελλάδα που μας παραδώσατε, ήταν μια χώρα χρεοκοπημένη. Η Ελλάδα που σας παραδώσαμε, ήταν μια χώρα εκτός μνημονιακών δεσμεύσεων, με μαξιλάρι 37 δισεκατομμυρίων, με χαμηλά επιτόκια και με ρυθμισμένο το χρέος. Δεύτερη επισήμανση: Ασκήσατε εξουσία εναλλάξ τα δύο πάλαι ποτέ κόμματα εξουσίας για σαράντα χρόνια. Εμείς αναλάβαμε την κυβέρνηση μέσα σε πολύ δύσκολες συνθήκες, στις οποίες είχατε οδηγήσει εσείς τη χώρα και αυτό για μόλις τεσσεράμισι χρόνια. Επισήμανση τρίτη: Η πανδημία του κορωνοϊού που βιώσαμε -και συνεχίζουμε να βιώνουμε- με τους περιορισμούς, σε όλο τον κόσμο, έχει δημιουργήσει δομικές αλλαγές και οι παλιές βεβαιότητες έχουν πλέον αλλάξει. Αυτά για να ξέρουμε τι αναλογεί στον καθένα και σε ποια κατάσταση βρισκόμαστε σήμερα. Και μέσα σε αυτές τις συνθήκες, στις οποίες παραλάβαμε τη χώρα και δουλέψαμε -δουλέψαμε με σχέδιο και με πραγματική βοήθεια στην επιχειρηματικότητα και στον αγροτικό κόσμο- καταφέραμε οι ελληνικές εξαγωγές να σπάσουν κάθε ρεκόρ το 2018, κλείνοντας στα 33,4 δισεκατομμύρια ή με αύξηση 15,7% ή, χωρίς τα πετρελαιοειδή, στα 22,1 δισεκατομμύρια ή 10,7, ένα ρεκόρ, μια αυξητική τάση που συνεχίστηκε πιο ανεμικά, βέβαια, το 2019 με μία αύξηση 0,8 συνολικά σε εξαγωγές ή 5% χωρίς τα πετρελαιοειδή. Για να δούμε, όμως, αναλυτικά την κατάσταση ένα χρόνο μετά την ανάληψη της ευθύνης της διακυβέρνησης από τη Νέα Δημοκρατία: Ο απολογισμός του νομοθετικού έργου μπορεί να χαρακτηριστεί με λίγες λέξεις ως μία νομοθέτηση άχρωμη, μία νομοθέτηση διεκπεραιωτική σε μεγάλο βαθμό, μία νομοθέτηση κάποιες φορές ιδεοληπτική, όπως ο νόμος με τους συνεταιρισμούς και κυρίως μία νομοθέτηση χωρίς μία σαφή στρατηγική στόχευση. Εκτός εάν θεωρηθεί, όπως ειπώθηκε από κάποιους συναδέλφους, ότι ακόμα και η διεκπεραίωση αποτελεί στρατηγική, οπότε τότε έχετε κάθε λόγο να νιώθετε ικανοποιημένοι. Όμως, δεν είναι ικανοποιημένη η κοινωνία και σαφώς μέσα σε αυτές τις συνθήκες δεν είναι αυτό που περιμένει.Υπάρχουν θετικές διατάξεις. Τα είπαμε και στις Επιτροπές. Αναφέρθηκε και η Εισηγήτριά μας. Σαφώς, όμως, υπάρχουν πολλά αρνητικά σημεία μέσα σε αυτό τον νόμο τα οποία καθορίζουν και την ψήφο μας ανάλογα. Όμως, για να δούμε τι έγινε αυτόν τον ένα χρόνο νομοθέτησης από την Κυβέρνησή σας σε πρωτογενή και δευτερογενή νομοθέτηση. Στο αμπέλι: Καταργήθηκε η υπουργική απόφαση του 2009 για την κατανομή των δικαιωμάτων φύτευσης αμπελώνων η οποία έδινε προτεραιότητα στους μικρούς και μεσαίους αμπελοκαλλιεργητές, οι οποίοι δεν είχαν ξαναπάρει γιατί αποκλείονταν από τα κριτήρια νέας άδειας φύτευσης, ενώ πριμοδοτήσατε τους μεγάλους παραγωγούς.Στο πρόσφατο πρόγραμμα του «Πράσινου Τρύγου»: Με έναν πολύ φτωχό προϋπολογισμό, με σκανδαλώδη προθεσμία μόνο δύο ημερών, με τις μισές ποικιλίες να βρίσκονται εκτός και με τις άλλες να έχουν μια τεράστια διαφορά στην τιμή δημιουργήσατε και εκεί μια κατάσταση η οποία φάνηκε να ευνοεί συγκεκριμένες κατηγορίες και όχι όλους τους παραγωγούς.Στην ελαιοκομία: Στη βρώσιμη ελιά και στο ελαιόλαδο έχουν από τον Σεπτέμβρη του 2019 τη χαμηλότερη τιμή των τελευταίων χρόνων. Δεν σας προβληματίζει αυτό; Τι κάνατε γι’ αυτό; Πρόκειται για το κύριο εισόδημα χιλιάδων παραγωγών, αλλά και το συμπληρωματικό εισόδημα ακόμα περισσότερων και μάλιστα σε περιοχές, όπως η Πελοπόννησος, η Λακωνία, η Κρήτη, τα νησιά του Αιγαίου, που τα δύο τους κύρια εισοδήματα ήταν η ελαιοκομία και ο τουρισμός. Και τα δύο, αυτήν την περίοδο για διαφορετικούς λόγους, αλλά και για κοινούς λόγους, βρίσκονται στο χαμηλότερο επίπεδο. Υπάρχει πολύ έντονο πρόβλημα βιωσιμότητας. Εμείς όταν η τιμή ήταν ακόμα σε υψηλά επίπεδα, σε ικανοποιητικά επίπεδα, αλλά είχαμε φαινόμενα από τις καιρικές συνθήκες ,που επικράτησαν τα τελευταία χρόνια, κινηθήκαμε στην Ευρώπη, καταφέραμε και φέραμε την επιστολή Χόγκαν, την οποία θα αξιοποιούσαμε και θα στηρίζαμε την ελαιοκομία. Την γνωρίζετε. Εσείς, λοιπόν, τι κάνατε; Αυξήσατε το ασφάλιστρο του ΕΛΓΑ για τη βρώσιμη ελιά μέχρι 60%. Σε αυτήν την εποχή της απραξίας και της χαμηλής τιμής αυξήσατε το ασφάλιστρο κατά 60%. Στη δακοκτονία: Υπάρχουν ακόμη και τώρα που μιλάμε περιοχές όπου ο πρώτος ψεκασμός τώρα ξεκινά ή δεν έχει ξεκινήσει ακόμα. Έχουμε χάσει πολύτιμο χρόνο για την αντιμετώπιση του δάκου και να δούμε πώς θα εξελιχθεί η χρονιά, με δεδομένο ότι λόγω του πρώιμου καύσωνα, που είχαμε στα μέσα Μαΐου, η παραγωγή είναι ακόμα μειωμένη, που δημιουργεί ιδιαίτερες συνθήκες για την εμφάνιση του δάκου. Σε αυτό, παρ’ όλο που το συζητήσαμε σε επίκαιρη ερώτηση, δεν είχαμε καμία δέσμευση από την πλευρά του Υπουργείου.Και η κτηνοτροφία –και εδώ θέλω να διευκρινίσω κάτι, γιατί γίνεται μια σπέκουλα σχετικά με την τιμή- και η αιγοπροβατοτροφία και η πτηνοτροφία δέχθηκαν μεγάλο πλήγμα λόγω της πανδημίας, όχι μόνο λόγω των περιορισμών στην εστίαση ή στις μετακινήσεις, αλλά και από άστοχες δηλώσεις Υπουργών όπου έλεγαν πριν τη Μεγάλη Εβδομάδα του Πάσχα των Ορθοδόξων ότι μπορεί και να μην ανοίξουν τα σφαγεία. Η ζημιά που εκτιμάται ότι έγινε στον κλάδο των αιγοπροβάτων είναι πάνω από 80.000.000 ευρώ και εσείς μιλάτε για 32.000.000 ευρώ τα οποία δεν έχουν δει ακόμα και πότε;Όμως, θέλω να σας πω και να σας καταθέσω στα Πρακτικά ένα διάγραμμα το οποίο δείχνει την εξέλιξη των τιμών του γάλακτος στην Ευρώπη, που είναι με το κόκκινο, και στην Ελλάδα. Σύμφωνα με το διάγραμμα αυτό, με τα στοιχεία που προκύπτουν από το διάγραμμα, από το 2015, όταν άρχισε η κάθετη, η ραγδαία πτώση στην Ευρώπη, η τιμή στην Ελλάδα καταφέραμε και συγκρατήθηκε.Αυτό γινόταν μέχρι και το 2018. Το 2019, όταν έχουμε αντιστροφή της τάσης στην Ευρώπη, στην Ελλάδα συνεχίζουμε να έχουμε πτωτική τάση. Από το 2015 μέχρι και το 2019 είναι το διάγραμμα που σας παραθέτω. Θα το δείτε. Το καταθέτω για τα Πρακτικά.  "
μπουκωρος γεωργιου χρηστος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],μαγνησιας,['βουλευτης'],male," Η ουσία, όμως, το άθροισμα μετράει."
αραχωβιτης γεωργιου σταυρος,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],λακωνιας,['βουλευτης'],male," Τα στοιχεία, λοιπόν, είναι από τη EUROSTAT. Προχωράω για την αλιεία. Οι αλιείς από την αρχή του χρόνου κλήθηκαν να πληρώσουν κεφαλικό φόρο, χαράτσι, το θυμάστε εδώ το συζητούσαμε, σύμφωνα με το μήκος του σκάφους. Αντί για φορολογική ελάφρυνση δέχτηκαν χαράτσι ανάλογα με το μήκος του σκάφους. Αυτή τη φορολογική πολιτική τους τάξατε προεκλογικά; Και τώρα λέτε ότι θα μπουν και θα κάνουν αίτηση για να πάρουν -αφήστε τα 800 ευρώ, γιατί, όπως ξέρετε, ένα σημαντικό μέρος δεν τα πήρε- την έκτακτη ενίσχυση την οποία σχεδιάζετε κι ακόμα δεν έχουν βγει τα κριτήρια να ξέρουν ποιοι μπορούν, ποιοι θα είναι δικαιούχοι και ποιοι όχι. Στα σχέδια βελτίωσης, εσείς μας λέγατε, κύριε Υπουργέ, ότι είναι ένα νομικό ζήτημα το οποίο ήρθατε και το επιλέξατε και ακόμα δεν έχει γίνει εκταμίευση ούτε ενός ευρώ. Το Ταμείο Αγροτικής Επιχειρηματικότητας, το οποίο ήταν ήδη έτοιμο και προς τιμήν σας το αναγνωρίσατε και το προχωρήσετε, δεν έχει εκταμιεύσει ούτε ένα ευρώ ακόμα. Για το Πρόγραμμα Αγροτικής Ανάπτυξης μόλις δύο προκηρύξεις από το Υπουργείο έχουν βγει μέσα στον τελευταίο χρόνο και αυτό με 22,5 δισεκατομμύρια όλα κι όλα. Τα τριάντα δύο αρδευτικά έργα για τα οποία μίλησε και κάποιος συνάδελφος προηγουμένως, έχουν δεσμεύσει πιστώσεις κι έχουν ενταχθεί στο Πρόγραμμα Αγροτικής Ανάπτυξης από τον Μάιο του 2019. Μέσα σε αυτά είναι και το έργο της Κελεφίνας στον Νομό Λακωνίας. Από τότε μέχρι τώρα δεν υπάρχει καμία ουσιαστική εξέλιξη. Βέβαια, ξέρω καλά ότι οι Περιφέρειες σας επισκέπτονται στο γραφείο σας και ζητάνε επιτάχυνση διαδικασιών. Θα θέλαμε, αν έχετε την καλοσύνη, να μας ενημερώσετε γιατί κι εκεί υπάρχει κωλυσιεργία σε αυτά τα έργα. Ένα άλλο ζήτημα είναι τα δάνεια των αγροτών και των συνεταιρισμών. Κατά το προηγούμενο διάστημα ήμασταν σε μια διαρκή διαπραγμάτευση, όχι νομοθετική επίλυση, σας προλαβαίνω, αλλά σε μια διαπραγμάτευση όπου ήμασταν σε συνεννόηση με την Τράπεζα της Ελλάδας και τον εκκαθαριστή, έτσι ώστε να μην έχουμε δυσμενείς εξελίξεις όσον αφορά τους αγρότες ή τους συνεταιρισμούς. Σας έχουμε καταθέσει και ερώτηση και ζητήσαμε να έρθει το θέμα στην αρμόδια Επιτροπή Παραγωγής και Εμπορίου να το συζητήσουμε και μαθαίνουμε ότι σε μια σειρά από συνεταιρισμούς ή αγρότες έρχονται επιστολές που τους ζητάνε να επιταχύνουν τις πληρωμές τους, γιατί αλλιώς θα ληφθούν μέτρα. Καταλαβαίνετε ότι σε μια εξαιρετικά δύσκολη συγκυρία, όπως είναι η σημερινή, κάτι τέτοιο θα ήταν καταστροφικό για τους αγρότες. Σχετικά με τις αναφορές στον ΕΛΓΑ στον συγκεκριμένο νόμο, θα συζητήσουμε στην αρμόδια Επιτροπή Παραγωγής και Εμπορίου αναλυτικά και διεξοδικά την ερχόμενη Τρίτη. Εδώ θέλω να βάλω το εξής ζήτημα γιατί θεωρώ ότι γίνεται κι εκεί μια σπέκουλα γιατί έγιναν δύο πράγματα ταυτόχρονα και σωστά σας το επισήμανε ο κ. Κεγκέρογλου, αν δεν κάνω λάθος, ότι έφυγε το πλαφόν των 3.700 ευρώ κι έγινε 10.000 και ταυτόχρονα έφυγε το πλαφόν των 70.000 ευρώ στις αποζημιώσεις και μεγάλωσε. Ο συνδυασμός αυτών των δύο για πάνω από τις 3.700 ευρώ μέχρι τις 10.000 ευρώ και των 70.000 και πάνω ήταν θετικός για τον ΕΛΓΑ. Αν πάμε σε καθολικό περιορισμό μέχρι τις 70.000 αποζημιώσεις, εκεί πράγματι θα είχε όφελος ο Οργανισμός, αλλά μην μας παρουσιάζετε αυτά τα νούμερα που λέτε. Δεν είναι έτσι. Δύο κουβέντες θα πω για τα φωτοβολταϊκά, γιατί πράγματι έγινε συζήτηση χωρίς να υπάρχει αλλαγή μέσα σε αυτό το νομοθέτημα που θα ψηφιστεί σε λίγη ώρα. Πράγματι εδώ δεν αλλάζει κάτι. Όμως, από τις 3 Δεκεμβρίου του 2019 που έγινε η αλλαγή, σας έχουμε επισημάνει και γι’ αυτό σας καλούμε να μην επιμένετε σε αυτό, ότι οι αλλαγές που έγιναν επί Κυβερνήσεώς σας δεν ήταν υπέρ των αγροτών, ήταν κατά των αγροτών. Όταν το πλαφόν για να πάρει την τιμή ο αγρότης σε γη υψηλής παραγωγικότητας είναι το μισό μεγαβάτ, τα 500 κιλοβάτ κι επιτρέπεται σε γη υψηλής παραγωγικότητας το ένα μεγαβάτ, για ποιους το κάνετε; Πάντως όχι για τους αγρότες.Κυρίες και κύριοι συνάδελφοι, ότι υπάρχει απουσία συνεκτικής αγροτικής πολιτικής και διαχρονικά θα το έλεγα εγώ, σε κλάδους όπως η ελαιοκομία, αιγοπροβατοτροφεία, η επαγγελματική αλιεία, αλλά και σε θέματα που διέπουν οριζόντια τους τομείς παραγωγής, όπως είναι η κλιματική αλλαγή, είναι γεγονός ότι μέχρι σήμερα στον ένα χρόνο που έχει την ευθύνη της διακυβέρνησης της χώρας, δεν έχετε αναπτύξει ούτε καν μια πρωτοβουλία στο να χαραχθεί μια τέτοια συνολική στρατηγική. Το αποτέλεσμα της διακυβέρνησης, όμως, είναι ξεκάθαρα ένα. Είναι η δραματική μείωση των εισοδημάτων των ανθρώπων της παραγωγής. Και κοιτάξτε, δεν είναι μια βολική δικαιολογία η πανδημία. Η μείωση του αγροτικού εισοδήματος είχε ξεκινήσει πριν από αυτή. Κυρίες και κύριοι της Κυβέρνησης, όταν απευθυνόμαστε στον ελληνικό λαό και ιδιαίτερα στους αγρότες, στους κτηνοτρόφους και στους ψαράδες, όλοι μας καλό είναι να απευθυνόμαστε με περισσότερο σεβασμό και με λιγότερη αλαζονεία, γιατί ο αγροτικός κόσμος αντιμετωπίζει πραγματικά ζητήματα επιβίωσης και δεν τον χορταίνει ο σανός που σερβίρετε από τα κανάλια. Ευχαριστώ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε πάρα πολύ.Κύριε Χήτα, έχετε τον λόγο για έξι λεπτά."
χητας αχιλλεως κωνσταντινος,24/07/2020,period 18 review 9,session 1,sitting 187,ελληνικη λυση - κυριακος βελοπουλος,['μητσοτακη κυριακου(08/07/2019-28/07/2020)'],β' θεσσαλονικης,['βουλευτης'],male," Ευχαριστώ, κύριε Πρόεδρε.Κύριε Υπουργέ, είμαι από το πρωί εδώ και δεν έχω καταλάβει γιατί έχουμε φέρει το νομοσχέδιο αυτό. Αλήθεια, δεν καταλαβαίνω. Δεν μπορώ να καταλάβω τι προσφέρει, πού μπορεί να βοηθήσει και τι μπορεί να αλλάξει. Μπορούσατε να φέρετε δύο, τρεις τροπολογίες, τόσα νομοσχέδια ψηφίζουμε αυτές τις μέρες εδώ, να αλλάξετε κάποιες ρυθμίσεις που αλλάζετε και να πάει και το παλιάμπελο και τελειώσαμε. Είμαστε από το πρωί εδώ και δεν καταλαβαίνω πραγματικά ποιος είναι ο λόγος.Τι θέλω να πω γιατί δεν θέλω να το υποβιβάζω σε καμία περίπτωση. Με μεγάλο σεβασμό είμαστε εδώ πολλές ώρες, απλά ή θα πάρουμε απόφαση, κύριε Υπουργέ, να κάνουμε ριζικές αλλαγές και να φτιάξουμε αυτό τον ρημάδι τον αγροτικό τομέα ή θα πάρουμε ό,τι σάπιο έχει μείνει τα τελευταία σαράντα πέντε χρόνια, που καταρρέει το οικοδόμημα του πρωτογενούς τομέα, και θα κάνουμε τσαπατσουλιές, δυο, τρεις διορθώσεις, δυο, τρία «χτενίσματα» και θα πούμε ότι έχουμε κάνει δύο «μπαλώματα» για να σώσουμε κάτι. Έτσι δεν τη σώζουμε την παρτίδα. Ή θα πάρουμε απόφαση όλοι μαζί να συνεργαστούμε για το μεγαλύτερο κεφάλαιο της πατρίδας μας, που είναι η πρωτογενής παραγωγή, που μπορεί να φέρει τεράστια ποσά και αύξηση του ΑΕΠ, και θα συνεργαστούμε όλοι μαζί ή θα συνεχίσουμε αυτόν τον λάθος δρόμο σε έναν αποδομημένο αγροτικό τομέα να κάνουμε, όπως σας είπα και πριν, τσαπατσουλιές. Διορθώνετε δύο, τρία πράγματα να είχαμε να λέγαμε. Δεν βρίσκω λόγο, πραγματικά, να έρθει ένα τέτοιο νομοσχέδιο. Δεν έχει ουσία. Κι επειδή είστε ένας εύστροφος άνθρωπος και πολύ έμπειρος, δείτε την ουσία. Εμείς έτσι το βλέπουμε. Τα πάντα στη ζωή είναι από την οπτική γωνία που τα βλέπεις. Τι φέρνει το νομοσχέδιο; Τι θα αλλάξει, λοιπόν, στη ζωή του αγρότη, του αλιέα από αύριο; Τι θα αλλάξει σημαντικά που θα αναβαθμίσει την πατρίδα μας, θα μας φέρει έσοδα ή οτιδήποτε άλλο; Άντε να του λύσει δυο, τρία λειτουργικά προβλήματα που θα μπορούσατε, σας ξαναείπα, με δυο τροπολογίες να τα φέρετε και πάει λέγοντας. Φεύγω τώρα από το νομοσχέδιο γιατί δεν έχω χρόνο.Επίσης, με ενοχλεί πάρα πολύ η υποκρισία. Χαίρομαι που μετά την τοποθέτηση του Προέδρου της Ελληνικής Λύσης ακολούθησαν οι αναφορές των συναδέλφων στην ημέρα της σημερινή. Δεν λέω να διαγράψουμε τις εθνικές επετείους, κύριε Υπουργέ, ή τις μαύρες επετείους ή τις μέρες μνήμης, αλλά δεν γίνεται μια ζωή αυτή η χώρα να μνημονεύει μαύρες μέρες, άσπρες μέρες, «Είναι μια μέρα σημαντική», «Είναι μια μέρα μαύρης επετείου». Δεν γίνεται, γιατί έχουμε ευθύνη όλοι για αυτά που ζούμε.Μας είπε ο Εκπρόσωπος της Κυβέρνησης, ο Υφυπουργός σας, πριν από λίγο μας, μας περιέγραψε με πραγματικά πολύ γλαφυρό τρόπο αυτό το δράμα που ζούμε στην Αγία Σοφία, το οποίο έτσι είναι και πονάει η ψυχή μας. Εμείς, όμως, δεν θέλουμε περιγραφή σας, κύριε Υπουργέ. Δεν είστε ρεπόρτερ ούτε δημοσιογράφοι. Διοικείτε τη χώρα. Πρέπει να αποτρέψετε αυτά τα γεγονότα. Για αυτά τα γεγονότα χρειάστηκαν ογδόντα έξι χρόνια, κατά τη διάρκεια των οποίων ανίκανες διπλωματικά ελληνικές κυβερνήσεις να χειριστούν τέτοια ζητήματα, δεν έκαναν τίποτα για να αποτρέψουν και τώρα τη δεύτερη άλωση της Πόλης. Γιατί αυτά που ζούμε είναι μια φυσική πορεία των πραγμάτων, τα οποία τα βλέπαμε να έρχονται και στα εθνικά μας θέματα και στο θέμα της Αγίας Σοφίας και σε όλα, κύριε Υπουργέ.Σήμερα, λοιπόν, στην Αγιά Σοφία δεν βιώνουμε μόνο μία πράξη βεβήλωσης απέναντι στο χριστιανισμό, αλλά είναι μία έκφραση μίσους -εγώ έτσι θα το πω- απέναντι στο συνάνθρωπο και τον πολιτισμό. Άρα, λοιπόν, από το να σχολιάζουμε μονάχα εδώ, θα πρέπει κάποια στιγμή να δούμε τι δεν κάνουμε σωστά, τι δεν κάνατε σωστά τόσα χρόνια.Μιας και είπα για τα προηγούμενα χρόνια, άκουσα, επίσης, τον κ. Κεγκέρογλου προηγουμένως να λέει «Εμείς το 2009 είχαμε άδεια ταμεία. Το 2009 υπήρχαν πολύ μεγάλα χρέη». Μάλιστα, άδεια ταμεία, άδεια συρτάρια. Δεν μας είπε, όμως, πώς άδειασαν τα ρημάδια τα συρτάρια. Μόνα τους άδειασαν; Δεν διοικούσε τη χώρα αυτή κάνεις; Δηλαδή, αυτά τα κόμματα εδώ -κυρίως τα δύο- δεν έχουν καμία ευθύνη;Λοιπόν, για να επιστρέψω στο θέμα της Αγίας Σοφιάς θέλω να σας πω, κύριε Υπουργέ, ότι οι Τούρκοι θα το βρουν μπροστά τους αυτό. Να το ξέρετε. Γιατί το μόνο που είναι ικανός να κάνει ο Ερντογάν αυτή τη στιγμή είναι να καπηλεύεται μνημεία ανωτέρων πολιτισμών. Και δεν βγήκε τυχαία η ρήση -αν θέλετε- ότι οι Τούρκοι δεν έχουν ιστορία, αλλά ποινικό μητρώο. Αυτά που κάνουν σήμερα είναι πραγματικά ντροπή. Αν νομίζουν ότι με μπερντέδες και κουρτίνες θα μπορέσουν να καλύψουν την Παναγιά μας που τους κοιτάζει από εκεί ψηλά, είναι πάρα πολύ γελασμένοι.Και όλες αυτές οι ευθύνες που σωρεύονται, κύριε Υπουργέ, που είναι και δικές σας, του κόμματός σας, της Κυβέρνησής σας και φτάνουμε εδώ που φτάνουν έχουν να κάνουν και με το Αιγαίο, με αυτά που ζούμε. Καιρό τώρα, σας το είπε και ο Πρόεδρος προηγουμένως -εσείς καλά τα είπατε-, έχετε ανθρώπους και φωνές δυνατές μέσα στο κόμμα σας και στην Κυβέρνησή σας που μιλάνε για συνεκμετάλλευση. Προσέξτε τι θα γίνει.Γιατί για την Ελληνική Λύση, κύριοι Υπουργοί, στο τραπέζι των διαπραγματεύσεων δεν μπαίνει ούτε ελληνικό βότσαλο, πόσο μάλλον ο ορυκτός μας πλούτος. Γι’ αυτό θα πρέπει να είμαστε πάρα πολύ προσεκτικοί. Κύριε Πρόεδρε, έχω ακόμη χρόνο."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Είχατε πέντε λεπτά.
χητας αχιλλεως κωνσταντινος,24/07/2020,period 18 review 9,session 1,sitting 187,ελληνικη λυση - κυριακος βελοπουλος,['μητσοτακη κυριακου(08/07/2019-28/07/2020)'],β' θεσσαλονικης,['βουλευτης'],male," Έξι λεπτά, κύριε Πρόεδρε.Καλλιεργείτε με όλη αυτή την αντιμετώπιση ένα κλίμα Δαυίδ και Γολιάθ, ότι εμείς είμαστε τα πιτσιρίκια και έχουμε μπροστά μας έναν ογκόλιθο, τον Γολιάθ, που μας ανατρέπει. Όχι, λοιπόν. Ο ελληνικός λαός το ξέρει και καλούμε όλο το πολιτικό σύστημα να συστρατευθεί με την ένωση του ελληνικού λαού -γιατί οι Ελληνίδες και οι Έλληνες είναι ενωμένοι- και να τους πούμε ότι Ένοπλες Δυνάμεις μας μπορούν να πλήξουν, αν χρειαστεί, σε τέτοιον βαθμό την Τουρκία, που δεν θα μπορέσουν να σταθούν στα πόδια τους. Γιατί υπερέχουμε παντού. Και σε οπλισμό και σε πιλότους, σε όλα. Έχουμε τους καλύτερους πιλότους του κόσμου και αυτοί έχουν κάτι φουκαράδες Πακιστανούς, κομπάρσους. Το ξέρετε. Δεν συγκρινόμαστε. Δεν χρειάζεται να φτάσουμε, όμως, εκεί. Αλλά για να μην φτάσουμε εκεί, πρέπει να προσέχουμε και να διοικούμε σωστά, πάρα πολύ σωστά.Κλείνω, για να μην αγχώνω και τον κύριε Πρόεδρο. Ήταν μία εκπληκτική τοποθέτηση του Προέδρου της Ελληνικής Λύσης εχθές, μετά τη συνάντηση που είχε με τον Πρωθυπουργό της χώρας. Ήταν ένα δείγμα ανδρείας -αν θέλετε- αυτήν την ώρα να μην προτιμήσει να εκμεταλλευτεί τίποτα πολιτικά ή μικροπολιτικά και να κάνει λόγο για εθνική ομοψυχία και για ένα αρραγές εθνικό μέτωπο. Στις στιγμές που ζούμε απαιτείται ειλικρίνεια.Αφήστε, λοιπόν, επιτέλους στην άκρη τις μυστικές ατζέντες, τα προκαθορισμένα έργα γερμανικής και αμερικανικής σκηνοθεσίας -και καταλαβαίνετε τι λέω- και προτάξτε αυτές τις κρίσιμες ώρες για πρώτη φορά, αλλά με ουσία, το εθνικό συμφέρον. Γιατί μόνο έτσι μπορούμε να αντιμετωπίσουμε τη δύσκολη κατάσταση που έχουμε μπροστά μας.Δυστυχώς, δεν έχω άλλο χρόνο. Σας ευχαριστώ πολύ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε.Ο κ. Μιλτιάδης Χρυσομάλλης από τη Νέα Δημοκρατία έχει τον λόγο. Έχει ζητήσει τον λόγο μετά ο Κοινοβουλευτικός Εκπρόσωπος του ΜέΡΑ25, ο κ. Γρηγοριάδης."
χρυσομαλλης παναγιωτη μιλτιαδης (μιλτος),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],μεσσηνιας,['βουλευτης'],male," Ευχαριστώ, κύριε Πρόεδρε.Κυρίες και κύριοι συνάδελφοι, η αλήθεια είναι ότι είναι μια περίεργη συναισθηματικά ημέρα σήμερα. Από τη μία, είναι μια ημέρα γιορτής για την ελληνική δημοκρατία, γιατί σήμερα είναι η επέτειος αποκατάστασης της Δημοκρατίας στη χώρα και αυτό μας κάνει χαρούμενους, γιατί ήδη ζούμε από ιδρύσεως ελληνικού κράτους τη μακροβιότερη δημοκρατία, σαράντα έξι συναπτά έτη.Κακά τα ψέματα, όμως, κανείς δεν χαίρεται, γιατί πραγματικά είναι μια ημέρα θλίψης. Μια ημέρα θλίψης όχι μόνο για τον ελληνισμό και την ορθοδοξία, αλλά για τους χριστιανούς σε όλο τον πλανήτη. Η μετατροπή της Αγίας Σοφίας σε τζαμί και η προσευχή σήμερα εκεί πέρα ότι μας στεναχωρεί, σηματοδοτεί την απόλυτη στροφή του Ερντογάν στον ισλαμισμό. Καταστρέφει τον κοσμικό χαρακτήρα ενός παγκοσμίου μνημείου, προσβάλλει το θρησκευτικό συναίσθημα δισεκατομμυρίων χριστιανών και όλα αυτά για να ικανοποιήσει τις εσωτερικές πολιτικές του ανάγκες.Γνωρίζουμε, όμως, όλοι, κυρίες και κύριοι Βουλευτές, ότι η ιστορία τιμωρεί όσους τολμούν να βάλουν το χέρι τους στην ακτίνα του τροχού της, για να εξυπηρετήσουν τα προσωπικά τους συμφέροντα.Δεν θέλω να προχωρήσω παραπέρα σε αυτό το θέμα, αλλά να ξέρετε ότι η ελληνική Κυβέρνηση είναι πανέτοιμη και θα πράξει στο μέγιστο το καθήκον της.Έρχομαι στο σημερινό νομοσχέδιο. Κυρίες και κύριοι συνάδελφοι, άκουσα με προσοχή -και απευθύνομαι στους συναδέλφους Βουλευτές του ΣΥΡΙΖΑ- τις εισηγήσεις. Δεν κατανόησα το εξής: Κατ’ αρχάς, είναι ένα νομοσχέδιο το οποίο, όπως όλα τα νομοσχέδια του Υπουργείου Αγροτικής Ανάπτυξης, χαρακτηρίζεται από κάτι σημαντικό για εμένα. Χαρακτηρίζεται από την κοινή λογική και ότι διεκπεραιώνει καταστάσεις της καθημερινότητας που ταλανίζουν και ταλαιπωρούν χρόνια τους συμπολίτες μας αγρότες. Άλλο ένα τέτοιο νομοσχέδιο είναι αυτό με τα σημερινά του 21 άρθρα.Δεν έχω, όμως, καταλάβει μέχρι στιγμής το εξής και πείτε το καθαρά: Συμφωνείτε ή διαφωνείτε με κάποιο από αυτά τα άρθρα; Πού ακριβώς διαφωνείτε; Άκουσα και από την ελάσσονα Αντιπολίτευση νωρίτερα, από τον προηγούμενο Κοινοβουλευτικό Εκπρόσωπο ότι λέει είναι κάτι απλές διεκπεραιώσεις και θα μπορούσαν να μην έχουν έρθει με τη μορφή νομοσχεδίου. Ωραίο, καλό, θεωρητικό. Συμφωνεί ή διαφωνεί; Δεν μας είπε. Θα υπερψηφίσει ή θα καταψηφίσει; Αυτήν είναι η ουσία.Ακούω μια γενική κριτική από τον ΣΥΡΙΖΑ «αποσπασματικές οι διατάξεις» λέει «συγκολλητικές», «δεν υπάρχει ξεκάθαρη στρατηγική», «δεν διαθέτει αναπτυξιακή προοπτική, αλλά απλά διαχειρίζεται διοικητικά θέματα, στο πλαίσιο μιας επικοινωνιακής εικονικής πραγματικότητας». Αυτά είναι τα γενικά επιχειρήματα που ακούω. Ωραία. Θέλω να σας ρωτήσω συγκεκριμένα: Πού διαφωνείτε; Τις διατάξεις για την απλούστευση των διαδικασιών για ίδρυση και λειτουργία μονάδων υδατοκαλλιέργειας, κτηνιατρείων, κτηνιατρικών κλινικών, εκτροφείων ζώων συντροφιάς και κτηνοτροφικών εγκαταστάσεων, εσείς τις ενστερνίζεστε; Θα τις υπερψηφίσετε ή θα τις καταψηφίσετε; Και γιατί είστε απέναντι;Τη θέσπιση ορίου πενήντα ημερών για την απάντηση της διοίκησης στο αίτημα αδειοδότησης, ειδάλλως τεκμαίρεται η σιωπηρή συναίνεσή της, ένα πάγιο αίτημα της επιχειρηματικής κοινότητας, τη συμμερίζεστε ή όχι; Και μην βιαστείτε να μου πείτε ότι δεν θα πραγματοποιείται έτσι έλεγχος στις υπό ίδρυση μονάδες. Απλώς, αποδεσμεύεται η επιχειρηματική δραστηριότητα από την ομηρία της γραφειοκρατικής μηχανής. Ο έλεγχος των προϋποθέσεων θα γίνεται πάντα.Άλλο παράδειγμα: Η θεσμοθέτηση του αδικήματος της ιχθυοκλοπής και της ιχθυοκτονίας, είναι ένα νομοθετικό κενό που καλύπτεται σήμερα με αυτό το νομοσχέδιο. Είναι κάτι που ταλάνιζε έναν σημαντικό εξαγωγικό κλάδο της ελληνικής οικονομίας, με κλοπές και καταστροφές που έμεναν ατιμώρητες. Εσείς πιστεύετε ότι πρέπει να παραμένουν ατιμώρητες; Συμφωνείτε ή διαφωνείτε;Η μη δυνατότητα ανάκλησης από το Υπουργείο της παραχώρησης γεωργικών ακινήτων που είχαν παραχωρηθεί προς εκμετάλλευση μετά την παρέλευση εικοσαετίας, σας βρίσκει αντίθετους; Να το πείτε καθαρά.Την πρόβλεψη για τη δυνατότητα αξιοποίησης κτηρίων και εγκαταστάσεων που είχαν οικοδομηθεί νόμιμα σε γη υψηλής παραγωγικότητας για την εγκατάσταση μονάδων μεταποίησης αγροτικών προϊόντων, γιατί -ας πούμε- δεν θα την ψηφίσετε; Να το εξηγήσετε.Η ένταξη του ελεγκτικού προσωπικού του ΕΛΓΟ-ΔΗΜΗΤΡΑ στους υπόχρεους υποβολής πόθεν έσχες, όπως και η εξομοίωση των δικαιωμάτων και υποχρεώσεων του ερευνητικού προσωπικού του Οργανισμού με αυτά του συνολικού προσωπικού της ερευνητικής κοινότητας, πού σας ενοχλεί ακριβώς;Θέλω να πω εδώ, κύριε Υπουργέ, ότι αποτελεί και ρεαλισμό, όπως πάντα και απαντά στις ανάγκες του αγροτικού τομέα τόσο η θεσμοθέτηση της δυνατότητας του ΕΛΓΟ να πραγματοποιεί προγραμματικές συμβάσεις με τους ΟΤΑ –που εσείς, κύριοι συνάδελφοι του ΣΥΡΙΖΑ, το αφαιρέσατε αυτό- όσο επίσης και η αποκατάσταση της στρέβλωσης που εσείς προκαλέσατε πάλι με την κατάργηση του ανωτάτου ορίου των 70.000 ευρώ ανά δικαιούχο για την αποζημίωση από τον ΕΛΓΑ, μια στρέβλωση που δεν λάμβανε υπ’ όψιν τα δεδομένα του οργανισμού και τον επιβάρυνε μέσα σε τρία χρόνια με 4 εκατομμύρια ευρώ.Και εδώ δράττομαι της ευκαιρίας, κύριε Υπουργέ και προερχόμενος από έναν νομό με ιδιαίτερα χαρακτηριστικά στον πρωτογενή τομέα, θα ήθελα να σας ζητήσω να προχωρήσετε όσο γίνεται πιο σύντομα και στην τροποποίηση του Κανονισμού Ασφάλισης Φυτικής Παραγωγής του ΕΛΓΑ, προκειμένου να συμπεριληφθούν νέα ασφαλιζόμενα αίτια, να υπολογιστούν οι νέοι κίνδυνοι από την κλιματική αλλαγή και να καταστεί στο άμεσο μέλλον ο ΕΛΓΑ σύμμαχος και αρωγός των αγροτών μας και όχι ένα ακόμα εμπόδιο στη δύσκολη καθημερινότητα του Έλληνα αγρότη.Οφείλουμε αυτό να το κάνουμε στους παραγωγούς, κύριε Υπουργέ.Κλείνοντας, κύριοι της Αντιπολίτευσης, σας ρωτώ για τη διάταξη που αφορά στη διαχείριση του προβλήματος των αγριόχοιρων με την απελευθέρωση του κυνηγιού τους όλο το έτος και θεσμοθέτηση χώρων χειρισμού των θηραμάτων. Γιατί αυτό σας βρίσκει απέναντι; Είναι ένα τεράστιο πρόβλημα για τις αγροτικές περιοχές, σας το λέω προσωπικά. Λίγο την ανοχή σας, κύριε Πρόεδρε.Αφορά -από πέρυσι έχω κάνει σχετική ερώτηση για τη Μεσσηνία- τεράστια προβλήματα και επιτέλους αυτή η διάταξη θα ανακουφίσει το πρόβλημα και θα επιτρέψει την αντιμετώπιση του κρίσιμου ζητήματος της αφρικανικής πανώλης.Θέλω να τονίσω εδώ, κύριε Υπουργέ, ότι υπάρχει σημαντικό πρόβλημα με τα κατά τόπους δασαρχεία στο να γίνει ο συντονισμός και δεν αφήνουν εύκολα και επειδή άκουσα και μια κριτική και για δασικούς χάρτες και για τα χερσωμένα χωράφια, ίσως να πρέπει να δείτε και ως Υπουργείο αλλά και ως Κυβέρνηση συνολικότερα -και σας το λέω και από την εμπειρία μου ως μηχανικός που έχω ασχοληθεί- ότι αν επιστρέψουν τα δασαρχεία στο Υπουργείο Αγροτικής Ανάπτυξης, μπορεί να γίνει ένας καλύτερος συντονισμός και να λυθούν πολλά καθημερινά προβλήματα. Ίσως θα πρέπει να το δείτε αυτό το ζήτημα.Φανταστείτε ότι τον επόμενο μήνα θα υπάρξει μεγάλη ταλαιπωρία με τους δασικούς χάρτες και το ηλεκτρονικό μητρώο του ΟΠΕΚΕΠΕ που δεν έχει ενσωματωθεί, ενώ ίσως, αν ήταν τα δασαρχεία στο Υπουργείο Αγροτικής Ανάπτυξης, όλα αυτά να γίνονταν καλύτερα, πιο γρήγορα, πιο εύκολα, πιο συντονισμένα.Κυρίες και κύριοι της Αντιπολίτευσης, δεν θα σταθώ άλλο λόγω χρόνου στην κριτική που κάνετε. Κατανοώ τον εκνευρισμό σας, κατανοώ ότι η πραγματικότητα της επιτυχούς διαχείρισης της Κυβέρνησης του Κυριάκου Μητσοτάκη σάς εκνευρίζει αφάνταστα και έτσι προσπαθείτε να στήσετε μια εικονική πραγματικότητα. Σας εκνευρίζει αφάνταστα το γεγονός ότι οι πολίτες ξέρουν και αναγνωρίζουν τις προσπάθειες αυτής της Κυβέρνησης. Σας εκνευρίζει αφάνταστα ότι τελείωσε το ψέμα, τελείωσε η ξεδιάντροπη προσπάθειά σας να ελέγξετε τους αρμούς της εξουσίας, να ελέγξετε την πολιτική και οικονομική ζωή του τόπου για τους κολλητούς σας. Σας εκνευρίζει αφάνταστα ότι πλέον όλα καλύπτονται και οδηγούνται μέσω δραματικών αποκαλύψεων εκεί όπου πρέπει, στη δικαιοσύνη, αυτοί που τόσο πολύ προσπαθήσατε να χειραγωγήσετε για τους δικούς σας σκοπούς. Σας λέω ότι θα συνεχίσουμε να σας ταράζουμε στη νομιμότητα. Ψυχραιμία! Μην εκνευρίζεστε!"
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε, κύριε συνάδελφε."
χρυσομαλλης παναγιωτη μιλτιαδης (μιλτος),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],μεσσηνιας,['βουλευτης'],male, Ίσως να πρέπει να δείτε μήπως πρέπει να κάνετε μια εποικοδομητική αντιπολίτευση ως ελάχιστο δείγμα συγγνώμης για όλα αυτά που είχατε κάνει.Σας ευχαριστώ. 
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ο κ. Κλέων Γρηγοριάδης από το ΜέΡΑ25 για δώδεκα λεπτά.Ορίστε, κύριε συνάδελφε, έχετε τον λόγο."
γρηγοριαδης γεωργιου κλεων,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β1' βορειου τομεα αθηνων,['βουλευτης'],male," Ευχαριστώ πολύ, κύριε Πρόεδρε.Κυρίες και κύριοι Βουλευτές, όπως όλοι, βέβαια, ξέρουμε μέσα σε αυτή την Αίθουσα, σήμερα που γιορτάζουμε αυτή τη μέρα την τεσσαρακοστή έκτη επέτειο από την αποκατάσταση της Δημοκρατίας στην Ελλάδα, πιστεύουμε στο ΜέΡΑ25 ότι έχουμε ιερή υποχρέωση να μην ξεχνάμε ποτέ πώς επέστρεψε αυτή η έρμη η δημοκρατία στη χώρα μας. Επέστρεψε με τη μεγαλειώδη, τη συγκινητική και ανεπανάληπτη εξέγερση του Πολυτεχνείου, των νέων ανθρώπων, των νέων Ελλήνων στο Πολυτεχνείο, αλλά επίσης -και αυτό δεν πρέπει να το ξεχνάμε- επέστρεψε και ως απόρροια της κυπριακής τραγωδίας, μία τραγωδία την οποία έφεραν στον τόπο εθνικιστικές επιλογές ενός ξενοκίνητου, αλλά ελληνικού καθεστώτος το οποίο άνοιξε διάπλατα την πόρτα του στην κατοχή της Βόρειας Κύπρου.Από τότε η γείτων Τουρκία έχει αναδειχθεί σταδιακά, βαθμιαία σε περιφερειακή δύναμη πρώτου μεγέθους, ιδίως μετά την αποδυνάμωση της Αιγύπτου, τη διάλυση της Συρίας, του Ιράκ και της Λιβύης, την αποτυχία -επιτρέψτε μου να πω, την παταγώδη, παταγωδέστατη αποτυχία- της Ευρωπαϊκής μας Ένωσης στο να διαμορφώσει εξωτερική πολιτική κάποια στιγμή επιτέλους και βεβαίως, εξαιτίας και της αναδίπλωσης των Ηνωμένων Πολιτειών της Αμερικής που άφησαν τη Μέση Ανατολή περίπου στην τύχη της, δηλαδή στη Ρωσία, την Τουρκία και την ανύπαρκτη Ευρωπαϊκή Ένωση.Αντίθετα, τι έκανε η χώρα μας η Ελλάδα όλη αυτή τη δεκαετία που η Τουρκία κέρδιζε πόντους και γινόταν όλο και πιο ισχυρός παίχτης στην περιοχή; Τι έκανε; Δεν έκανε απολύτως τίποτα! Έλεγε «ναι» σε όλα, «ναι» σε όλα, «ναι» σε όλα επί έντεκα χρόνια. Και τι έγινε τελικά; Μετετράπη τελικά σε μια θλιβερή χρεοδουλοπαροικία, αυτή τη χρεοδουλοπαροικία που όλοι εδώ μέσα γνωρίζουμε, αλλά κάνουμε πως δεν γνωρίζουμε.Τώρα το επιχείρημα-οπερέτα -επιτρέψτε μου να πω- των μνημονιακών κυβερνήσεων ότι θα εγκλωβίσουν την Τουρκία στην ακτογραμμή της, περικυκλώνοντάς της με εξορυκτικά γεωτρύπανα και πλατφόρμες στο πλαίσιο της συμφωνίας -ακούστε με ποιους- με Νετανιάχου -φονέα αμάχων, φονέα παιδιών, φασίστα- με Τραμπ -επίσης φασίστα, ρατσιστή, σεξιστή και ό,τι άλλο μπορεί κανείς να φανταστεί- με Μακρόν, έναν ωραίο λιμοκοντόρο κύριο ο όποιος παριστάνει τον Ευρωπαίο πολιτικό τα τελευταία χρόνια και με -ποιους άλλους, με ποιες πολυεθνικές;- την EXXON, τη MOBIL, την TOTAL και τα λοιπά και τα λοιπά.Δεν μπορούσε, λοιπόν, αυτή η ανιστόρητη προσπάθεια της Ελλάδας δήθεν να πιέσει την Τουρκία, τη γείτονα χώρα, παρά να καταλήξει σε φιάσκο. Αντί να θωρακίσει την Ελλάδα και να δημιουργήσει τα πολυπόθητα ερείσματα, κατέληξε τελικά αυτή η στάση και του ΣΥΡΙΖΑ και της Νέας Δημοκρατίας -γιατί κοινή είναι αυτή η στάση, μην γελιόμαστε- να απομονώσει την Αθήνα και να καταστήσει τον κ. Ερντογάν ακόμα πιο κυρίαρχο.Κυρίες και κύριοι Βουλευτές, σήμερα στις 10.30΄ το πρωί ο Γραμματέας του ΜέΡΑ25 ενημερώθηκε από τον Πρωθυπουργό μας για τις ελληνοτουρκικές εξελίξεις. Ο κ. Βαρουφάκης απαντώντας τόνισε στον Έλληνα Πρωθυπουργό, στον κ. Μητσοτάκη, την εκτίμηση που έχουμε στο ΜέΡΑ25 ότι η Ευρωπαϊκή Ένωση -ιδίως το Βερολίνο, αλλά και το Παρίσι, ο κ. Μακρόν που σας έλεγα προηγουμένως- θέλουν να τον σύρουν –εννοούμε τον Πρωθυπουργό της Ελλάδας και εμάς συνεπώς, γιατί εμάς εκπροσωπεί όλους- σε έναν διάλογο με την Τουρκία υπό τη δική τους επιδιαιτησία και με μία ατζέντα που θα συνδιαμορφώσουν εκείνοι –με ποιον άλλον;- με τον κ. Ερντογάν.Με αυτό το σκεπτικό καλούμε τώρα από αυτό το Βήμα -αλλά και από όποιο άλλο βήμα βρούμε, από όποια πέτρα βρούμε, από όποιο σημείο της Ελλάδας ή της Αθήνας ή οποιουδήποτε άλλου ακριτικού χώρου μας βρούμε- αμέσως την Κυβέρνηση τώρα να χαράξει πραγματικές –επιτέλους!- εθνικές «κόκκινες» γραμμές, τις οποίες, όμως, να είμαστε πραγματικά έτοιμοι, κυρίες και κύριοι συνάδελφοι, να τις προασπίσουμε, όποιο και αν είναι το κόστος, ακόμα και αν πρέπει να πεθάνουμε όλοι μας. Και με το «όλοι μας» εννοώ εμείς, οι συγγενείς, τα παιδιά, τα σκυλιά και τα γατιά μας. Αν δεν είμαστε έτοιμοι για αυτή τη θυσία, δεν έχουμε καμία πιθανότητα μακροπρόθεσμα να επιβιώσουμε σε αυτή τη γειτονιά που βρισκόμαστε. Όποιο, λοιπόν και αν είναι το κόστος, καθώς χωρίς τέτοιες αξιόπιστες «κόκκινες» γραμμές, που δεν έχουμε βάλει ποτέ μέχρι σήμερα, δεν πρόκειται να επιβιώσουμε. Είτε πρόκειται για διαπραγμάτευση με την τρόικα είτε πρόκειται για διαπραγμάτευση με την Άγκυρα, ο διάλογος καταλήγει, όπως ξέρουμε ήδη από την ιστορία, στη μία συνθηκολόγηση μετά την άλλη.Επίσης, καλούμε την Κυβέρνηση να συγκαλέσει χθες, σήμερα, τώρα, άμεσα περιφερειακή διάσκεψη χωρίς επιδιαιτησία, με τη συμμετοχή αντιθέτως όλων –όλων, το τονίζω- των χωρών της Ανατολικής Μεσογείου για τον καθορισμό επιτέλους των ορίων ΑΟΖ των χωρών της περιοχής στο πλαίσιο –ποιου άλλου;- του διεθνούς δικαίου.Μόνον έτσι εκτιμούμε στο ΜέΡΑ25 ότι θα εκτονωθούν οι εντάσεις σε διμερές επίπεδο μεταξύ Ελλάδας και Τουρκίας, θα περιοριστεί ο ρόλος των επιδιαιτητών και θα ανοίξει θεραπευτικός διάλογος μεταξύ Άγκυρας και Αθήνας.Τέλος, το ΜέΡΑ25, κυρίες και κύριοι συνάδελφοι, στο ψευτοδίλημμα, στο ανύπαρκτο για εμάς δίλημμα, «πόλεμος ή συνεκμετάλλευση», απαντά ούτε το ένα ούτε το άλλο. Σε καμία περίπτωση πόλεμος, σε καμία περίπτωση -εκτός, βέβαια, κι αν έρθουν να πάρουν τη χώρα μας- συνεκμετάλλευση. Δεν χρειάζεται καμία εκμετάλλευση το Αιγαίο. Αντ’ αυτών, το Αιγαίο και η Μεσόγειος, μια θάλασσα ειρήνης, μια θάλασσα καθαρή, μια θάλασσα που ανήκει, όπως έλεγε το παλιό ρητό, στα ψάρια της και στους κατοίκους που κατοικούν τις γύρω χώρες, μία θάλασσα λοιπόν ειρήνης, συνεργασίας και κοινής «πράσινης» ευημερίας και όχι πετρελαιού χρώματος ευημερίας, που δεν είναι ευημερία, αλλά καταστροφή.Περνάμε τώρα στο δεύτερο θέμα της ημέρας, στο θέμα που αφορά την αλήθεια για τα 70, 72 δισεκατομμύρια ευρώ του Πρωθυπουργού κ. Μητσοτάκη, τα οποία θα πάρει η χώρα μας από το Ταμείο Ανάκαμψης. Σας ενημερώνω, κυρίες και κύριοι Βουλευτές του ελληνικού Κοινοβουλίου, ότι τα καθαρά χρήματα που θα λάβει η Ελλάδα από τις Βρυξέλλες για τρία χρόνια –και όχι για έναν χρόνο-, δηλαδή για το 2021, το 2022 και το 2023, ανέρχεται συνολικά στο ποσό των 12,12 δισεκατομμυρίων. Δεν πρόκειται ούτε για 72 δισεκατομμύρια ούτε για 32 δισεκατομμύρια ούτε καν για 19 δισεκατομμύρια. Το συνολικό ποσό είναι 12,12 δισεκατομμύρια για τρία χρόνια! Αν κάνετε τη διαίρεση, θα δείτε ότι είναι περίπου 4 δισεκατομμύρια τον χρόνο! Φαίνεται ότι κάποιοι σ’ αυτήν την Αίθουσα πιστεύουν -τουλάχιστον η Κυβέρνηση- πως ό,τι χάσαμε τα έντεκα χρόνια των μνημονίων και λόγω του κορωνοϊού που επανακάμπτει -εύχομαι να διαψευστώ, αλλά φαίνεται να επανακάμπτει, αν όχι τώρα, τον χειμώνα- καθώς και τα ελλείμματα της τάξεως των 25 δισεκατομμυρίων τον χρόνο τα οποία θα χάσουμε φέτος, θα καλυφθούν με 4 δισεκατομμύρια τον χρόνο. Τα καθαρά, λοιπόν, χρήματα που θα λάβει η χώρα είναι αυτά. Ακαθάριστα η χώρα μας θα λάβει 22,4 δισεκατομμύρια ευρώ. Συγκεκριμένα, 19 δισεκατομμύρια από το Ταμείο Ανάκαμψης, 6,65 δισεκατομμύρια το 2021 και 6,65 το 2022 και άλλα 5,7 δισεκατομμύρια το 2023, συν άλλα περίπου 2 δισεκατομμύρια ευρώ από μια μικρή αύξηση των ΕΣΠΑ και ΚΑΠ, κονδυλίων δηλαδή για την Κοινή Αγροτική Πολιτική.Από αυτά τώρα τα 22,4 δισεκατομμύρια -τα λέω για να τα ακούει ο ελληνικός λαός, γιατί όσοι κάνουν εδώ μέσα ότι δεν τα ξέρουν, τα ξέρουν- θα πρέπει μοιραία να αφαιρεθεί το νέο χρέος το οποίο επωμίζεται το ελληνικό Δημόσιο εκ μέρους της Ευρωπαϊκής Επιτροπής, κάτι που -σε εισαγωγικά το λέω αυτό- «ξεχνούν» να αναφέρουν τα μέσα μαζικής προπαγάνδας, τα μέσα των παρασιτικών ολιγαρχών-φίλων της Κυβέρνησης. Πόσο είναι άραγε, τάχα, αυτό το χρέος; Η Ελλάδα σάς ενημερώνω, αν και το ξέρετε, αναλαμβάνει να αποπληρώσει το 1.37% των 750 δισεκατομμυρίων που θα δανειστεί η Επιτροπή από τις αγορές -ξέρετε ποιες αγορές- εκ μέρους της Ένωσής μας. Ξέρετε πόσα είναι αυτό το 1,37% αυτών των 750 δισεκατομμυρίων; Είναι 10,3 δισεκατομμύρια! Συμπερασματικά, λοιπόν, η χώρα έχει να λαμβάνει 12,12 δισεκατομμύρια, 22,4 δισεκατομμύρια μείον 10,3 που είναι η συμμετοχή μας για τον δανεισμό. Αυτά τα 12,12 δισεκατομμύρια -για να δείτε κάτι μοιραίους συνειρμούς που φέρνει η τύχη και η μοίρα- δεν σας θυμίζουν τίποτα εσάς; Πραγματικά, δεν σας θυμίζουν τίποτα; Εμένα μου θύμισαν αμέσως τα 12 δισεκατομμύρια εγγυήσεις του ελληνικού δημοσίου που θα καταβάλλετε στα αρπακτικά ταμεία, στα hedge funds oσονούπω, τις επόμενες μέρες ή εβδομάδες, γιατί φυσικά θα καταρρεύσουν τα κέρδη που τους έχετε υποσχεθεί από τα «κόκκινα» δάνεια, που πολύ κακώς, δολοφονικά κατά τη γνώμη μας για τη χώρα, τους έχετε πουλήσει. Λοιπόν, στο ΜέΡΑ25 σάς έχουμε μια ιδέα: Γιατί δεν παίρνετε αυτά τα 12,4 δισεκατομμύρια ευρώ, που είναι τα μόνα τελικά που θα πάρουμε εμείς για τα επόμενα τρία χρόνια, και αντί να τα ρίξετε στην οικονομία, στους ξενοδόχους που δε θα ανοίξουν, στους ταξιτζήδες που δεν δούλεψαν, στους εστιάτορες που δεν θα ανοίξουν ποτέ, στους σερβιτόρους που χάθηκαν, στους συναδέλφους μου με την ευρεία έννοια -εννοώ όλους τους καλλιτέχνες και όλους τους εργαζόμενους, τις ταξιθέτριες, τις καθαρίστριες στην τέχνη, που δεν έχουν πάρει κανένα βοήθημα από τις 27 Φεβρουαρίου- αντί λοιπόν να δώσετε έστω και ένα σεντς σ’ αυτούς, να τα δώσετε κατευθείαν, τη μεθεπόμενη εβδομάδα, στα αρπακτικά ταμεία, ώστε να εκπληρώσετε τελεσίδικα πια αυτό το συμβόλαιο, οι «φίλοι» σας να είναι ικανοποιημένοι και να πάψουν να βασανίζουν τις τράπεζες και το τραπεζικό μας σύστημα με τα «κόκκινα» δάνεια; Είναι μια πρόταση, σκεφτείτε την! Ως ποσοστό του ακαθάριστου εθνικού προϊόντος μας τα ποσά αυτά είναι κατά τι περισσότερα από το 2%. Και με αυτά θα πρέπει η Κυβέρνηση να κλείσει ελλείμματα προϋπολογισμού άνω του 10% του ακαθάριστου εθνικού προϊόντος μας. Καθώς αυτό δεν γίνεται -και δεν γίνεται πολύ απλά μαθηματικά, γιατί τα ποσά αυτά συνιστούν μόνο το 2% και εμείς πρέπει να κλείσουμε μία τρύπα 10%, άρα δεν γίνεται-, σταματήστε να κοροϊδεύετε, το πέμπτο μνημόνιο είναι δεδομένο! Γι’ αυτό το ΜέΡΑ25 καλεί σε παλλαϊκή συστράτευση τον ελληνικό λαό σε ενότητα και αγώνα. Δεν θα μακρηγορήσω, κύριε Πρόεδρε. Και έρχομαι τώρα στο τρίτο θέμα, στη φωτιά στο Μάτι. Φαντάζομαι πως τα μάθατε. Άλλωστε, η «ΚΑΘΗΜΕΡΙΝΗ» φρόντισε να μας ενημερώσει όλους για το πόσο κακός ήταν ο ΣΥΡΙΖΑ, πόσο δολοφονικά φέρθηκε η κ. Δούρου, πόσο άθλια ήταν τα πάντα στη χώρα για ένα πολύ μικρό διάστημα, τα τεσσεράμισι χρόνια, γιατί πριν, όσο κυβερνούσε το ΠΑΣΟΚ και η Νέα Δημοκρατία, όλα λειτουργούσαν ρολόι και επίσης αμέσως μετά, εδώ και έναν χρόνο, πάλι όλα λειτουργούν ρολόι. Παρεμπιπτόντως, σας ενημερώνω ότι καμία ανεξέλεγκτη πυρκαγιά δεν υπήρχε χθες στη χώρα, καμία δεν υπάρχει σήμερα, κανένας οικισμός δεν κινδύνεψε και κανένας άνθρωπος δεν σκοτώθηκε. Όλα αυτά δεν ισχύουν, γιατί συνέβησαν όλα αυτά που είπα ότι δεν συνέβησαν, κάτι που επίσης ξέρετε καλά. Φαίνεται, λοιπόν, ότι η «ΚΑΘΗΜΕΡΙΝΗ» έχει βέβαια έναν σκοπό για να κάνει όλο αυτό το δημοσίευμα. Είχε ως σκοπό να υπερδαιμονοποιήσει τον ΣΥΡΙΖΑ. Για να ξεκαθαρίσουμε κάτι από αυτό το Βήμα, δεν λέμε ότι ο ΣΥΡΙΖΑ δεν είχε ευθύνες. Διαχειρίστηκε την εξουσία για τεσσεράμισι χρόνια και όφειλε σε τεσσεράμισι χρόνια, σε τρεισήμισι όταν έγινε το Μάτι, να έχει ξαναφτιάξει τις δημόσιες υπηρεσίες, ώστε να είναι ικανές να προσφέρουν τις συνταγματικές τους υποχρεώσεις στον ελληνικό λαό. Δεν το έκανε, και τον κατηγορούμε ευθέως. Στην πραγματικότητα, εξομοιώθηκε σε έναν βαθμό με εσάς. Αυτό είναι η μεγάλη αμαρτία του ΣΥΡΙΖΑ. Κατήντησε, θα έλεγε κανείς, σε έναν βαθμό σαν τη Νέα Δημοκρατία. Τώρα, λοιπόν, η «ΚΑΘΗΜΕΡΙΝΗ» φρόντισε να κάψει στο πυρ το εξώτερον τον ΣΥΡΙΖΑ λέγοντας όλα αυτά που δημοσιοποίησε. Φαντάζομαι πως όλα αυτά είναι προϊόντα υποκλοπών της Κρατικής Υπηρεσία Πληροφοριών μας, κάτι που είναι και ανήθικο και παράνομο σε έναν βαθμό, εννοώ το να τα έχει η «ΚΑΘΗΜΕΡΙΝΗ» και να τα νέμεται, εννοώ το συγκρότημα «ΚΑΘΗΜΕΡΙΝΗ» που ξέρουμε σε ποιον ανήκει. Πάντως, τα έχει και τα νέμεται. Βγήκε, λοιπόν, το φοβερό συμπέρασμα ότι να, ο φοβερός Αρχηγός της Πυροσβεστικής τον οποίο διόρισε -ποιος άλλος;- ο Τσίπρας, ο ΣΥΡΙΖΑ εν πάση περιπτώσει, ο κ. Ματθαιόπουλος λέει όλα αυτά τα αισχρά πράγματα, τα αισχρά πράγματα που δείχνουν πόσο αισχρά κυβερνούσε ο ΣΥΡΙΖΑ, σε αντιπαράθεση, φαντάζομαι, με το πόσο θαυμάσια κυβερνούσατε εσείς πριν και εσείς μετά. Εγώ, λοιπόν, σας λέω ότι η «ΚΑΘΗΜΕΡΙΝΗ» έκανε ένα λάθος. Διότι αν διαβάσει κανείς προσεκτικά τα Πρακτικά και δει προσεκτικά τι λέει ο κ. Ματθαιόπουλος, απειλώντας ευθέως με τη ζωή του τον έρμο τον κ. Λιότσο, ο οποίος απλώς επιχειρεί να κάνει τη συνταγματική του υποχρέωση, τη δουλειά του, να βγάλει ένα πόρισμα, θα δει τι ακριβώς λέει. Αφού, λοιπόν, λέει τα πρώτα, ότι «θάψε τα έγγραφα, γιατί θα σε σκίσουμε» -που αυτό μπορεί να το αποδώσει κανείς στον ΣΥΡΙΖΑ και πολύ κακώς το λέει και πράγματι δεν έπρεπε να το πει- και αφού λέει «δεν ξέρει ο εισαγγελέας…» -διαβάζω σε εισαγωγέα- «…τι έχει ζητήσει…» -ξέρει ο εισαγγελέας τι έχει ζητήσει- «…κοίτα ποια έχουν και ποια δεν έχουν και θάψ’ τα τα υπόλοιπα. Δεν πειράζει, με ηρεμία, δεν χρειάζεται πανικός, όπως ήσουν προχθές, θα είσαι και σήμερα. Χαμόγελο, ωραίος, βγάλε και την ουρά σου απ’ έξω, γιατί θα σε δέσουν. Έτσι όπως είναι τώρα, είναι προτιμότερο να είσαι στη φωτιά, παρά με αυτή την υπόθεση που έχεις αναλάβει…». Τον απειλεί, τον απειλεί, τον απειλεί. Και φτάνουμε σε αυτό που σας εκθέτει. Δεν το ήθελε η καημένη η «ΚΑΘΗΜΕΡΙΝΗ». Σας εκθέτει και σας ζητάω συγγνώμη εγώ για λογαριασμό της.Λέει, λοιπόν: «Ακύρωσε το σωστό, ακύρωσέ το, δώστο, διώχτο από πάνω σου. Το έχεις αργήσει. Τρία πραγματάκια: Πραγματογνώμονας Πυροσβεστικής: Πώς ξεκίνησε η φωτιά. Σύμφωνα με τη γεωγραφία, θα πεις τάδε, τάδε, κατέληξε εκεί, τάδε, τάδε. Κάθεσαι τώρα και θα τα βάλεις με το Δασαρχείο;». «Ο άλλος σου λέει ότι θα σου ανοίξει τον “κώ..”». Και συνεχίζει: «Θα τα βάλεις με τη Δούρου; Σου λέει ότι θα σου ανοίξει τα καπούλια. Θα τα βάλεις εδώ…; Μόλις δούμε ποιοι κατηγορηθούμε, τι θα κάνουμε; Θα βάλουμε τρεις δικηγόρους, όπως κάναμε και το 2000…». Όπως κάναμε και το 2000; Το 2000 δεν ήταν ο ΣΥΡΙΖΑ! «…επί Γκουρμπάτση. Κατηγορείσαι, πέντε δικηγόρους, απλά πράγματα.». Αυτά λέει ο κύριος του ΣΥΡΙΖΑ. Λέει «όπως κάναμε…», γιατί, ξέρετε, οι αξιωματικοί μας υπηρετούν πολλά χρόνια. Άρα, υπηρετούσε και επί ΠΑΣΟΚ και επί Νέας Δημοκρατίας. Και με αυτό τελειώνω, κύριε Πρόεδρε. Λέει, λοιπόν, αμέσως μετά: «Έτσι απλά στο λέω, έχεις τον χρόνο, κάτσε συμβουλέψου και εκείνο που πρέπει να κάνεις, βγάλε τον εαυτό σου απ’ έξω. Πρώτα να σώσεις τον εαυτό σου, γιατί σου το είχα πει και στην Κόρινθο…». Κόρινθος; Ωπ! Το 2007; Ωπ! Τότε πρέπει να κυβερνούσε ο κ. Κώστας Καραμανλής. Περίεργα πράγματα!Και συνεχίζει! «Όπως σου το είχα πει, και στην Κόρινθο…». Και τελειώνω και με αυτό που λέει: «…Κάτσε εκεί, βρες κανέναν από το Αρχηγείο ή κανέναν φίλο σου, πέντε αράδες, πέντε λέξεις, πέντε αυτά, και δως του. Εισαγγελείς; Κάποιοι μπορεί να πάρουν την πίτα και εσύ θα πάρεις την “π…”. Έτσι είναι το παιχνίδι. Στην Ελλάδα το 2007 στον Πύργο φάγανε και τα λεφτά που είχε μαζέψει και μοίρασε ο κόσμος για τις αποζημιώσεις…». Τα έφαγαν τα λεφτά! Το 2007 δεν κυβερνούσε ο ΣΥΡΙΖΑ ούτε ο Βαρουφάκης. Και δεν υπερασπίζομαι τον ΣΥΡΙΖΑ. Είναι Αριστεροί και όφειλαν από τον πρώτο μήνα να ξετινάξουν αυτή την αθλιότητα, να μην υπάρχουν τέτοιοι άθλιοι διάλογοι. Είναι υπεύθυνοι! Όμως, δεν μπορεί η «ΚΑΘΗΜΕΡΙΝΗ» για λογαριασμό σας να τους εγκαλεί, όταν εσείς, όταν ο ίδιος ο αξιωματικός, αυτό το «τέρας» που έφερε ο ΣΥΡΙΖΑ στην πολιτική ζωή του τόπου, αυτός ο άνθρωπος -και το λέω σε εισαγωγικά για τον άνθρωπο, δεν θεωρώ ότι είναι τέρας, η Δικαιοσύνη θα αποφασίσει- λέει ό,τι κάναμε πάντα."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Κύριε συνάδελφε, θα πρέπει να ολοκληρώσετε."
γρηγοριαδης γεωργιου κλεων,24/07/2020,period 18 review 9,session 1,sitting 187,μετωπο ευρωπαικης ρεαλιστικης ανυπακοης (μερα25),['μητσοτακη κυριακου(08/07/2019-28/07/2020)'],β1' βορειου τομεα αθηνων,['βουλευτης'],male," Τελειώνω, κύριε Πρόεδρε. Όταν, λοιπόν, αυτός ο αξιωματικός του λέει «δεν καταλαβαίνεις, βρε φίλε; Θα κάνεις ό,τι κάναμε πάντα. Θα κάνεις την πάπια και δεν θα εμπλέξεις πολιτικά πρόσωπα. Γιατί; Γιατί θα έρθουν οι κρίσεις του στρατού και τα πολιτικά πρόσωπα θα σε αποστρατεύσουν ή θα σε στείλουν στη Λήμνο». Σας ευχαριστώ πάρα πολύ για τον χρόνο σας.  "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε.Τον λόγο τώρα έχει ο κ. Θεμιστοκλής Χειμάρας από τη Νέα Δημοκρατία.Θα ακολουθήσει ο κ. Μπουκώρος, ο κ. Πασχαλίδης, η κυρία Αραμπατζή, ο κ. Ανδριανός, η κυρία Σκόνδρα, ο κ. Στύλιος και θα κλείσει ο κύριος Υπουργός."
χειμαρας αθανασιου θεμιστοκλης (θεμης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],φθιωτιδας,['βουλευτης'],male," Ευχαριστώ, κύριε Πρόεδρε.Κυρίες και κύριοι συνάδελφοι, σε μία δύσκολη ιστορική συγκυρία που η παγκόσμια κοινότητα κλονίζεται από πρωτόγνωρες απειλές, η Ελλάδα αποδεικνύει έμπρακτα ότι μπορεί να στέκεται στα πόδια της. Αντιμετωπίζει με σθένος, σύνεση, πειθαρχία, προγραμματισμό και αποτελεσματικότητα τις σύγχρονες προκλήσεις, αφήνοντας πίσω τις παθογένειες της Μεταπολίτευσης. Γίνεται παράδειγμα προς μίμηση σε όλον τον κόσμο. Ο Κωνσταντίνος Καραμανλής είχε πει «Δεν υπάρχουν μαγικές λύσεις των προβλημάτων. Το μυστικό της επιτυχίας είναι ο μόχθος».Εμπνευσμένοι από τον μεγάλο πολιτικό μας ηγέτη υπό τη σκιά της σημερινής ανεκδιήγητης τουρκικής προκλητικότητας που προσβάλλει το διεθνές δίκαιο, την ειρήνη και τον πολιτισμό, όλοι εμείς οι Έλληνες οφείλουμε να συνεχίσουμε ενωμένοι και προσηλωμένοι τον αγώνα για την προάσπιση των ανθρωπίνων δικαιωμάτων, της πολιτικής σταθερότητας και της εθνικής μας κυριαρχίας.Κύριε Υπουργέ, κυρίες και κύριοι Βουλευτές, η ενίσχυση του πρωτογενούς τομέα αποτελεί μία από τις βασικές προτεραιότητες της Κυβέρνησης της Νέας Δημοκρατίας. Αυτό αποδεικνύουμε περίτρανα με κάθε σχετικό νομοσχέδιο. Η στρατηγική μας είναι ξεκάθαρη. Με κάθε νομοσχέδιο λύνουμε θέματα και βελτιώνουμε το τοπίο. Αντιμετωπίζουμε ζητήματα που έχουν οι παραγωγοί μας. Η πρόβλεψη των χαμηλότερων ασφαλιστικών εισφορών και η αποσύνδεσή τους από το εισόδημα, η μείωση της φορολογίας εισοδήματος των αγροτών μας και βεβαίως η ενίσχυση της μειωμένης φορολογίας των συνεταιριστικών σχημάτων, η εξαίρεση των αγροτεμαχίων από τον ΕΝΦΙΑ, η πρόβλεψη νέου αυστηρότερου πλαισίου για την αντιμετώπιση των παράνομων ελληνοποιήσεων και ειδικές ρυθμίσεις για την απασχόληση των υπηκόων τρίτων χωρών ως εργατών γης είναι μόνο μερικές από τις πολιτικές που εφαρμόζουμε για την ενίσχυση των αγροτών μας.Το νομοσχέδιο που συζητούμε σήμερα επιχειρεί να άρει γραφειοκρατικά εμπόδια και να οικοδομήσει ένα φιλοεπενδυτικό περιβάλλον. Απλουστεύει και εκσυγχρονίζει το καθεστώς αδειοδότησης αγροτικών οικονομικών δραστηριοτήτων, μειώνει τη γραφειοκρατία και καθορίζει με σαφήνεια τα απαραίτητα δικαιολογητικά για τις εγκρίσεις ίδρυσης και λειτουργίας. Η καινοτόμα λογική του αναπτυξιακού νομοσχεδίου επενδύσεων στην Ελλάδα, μέσω του οποίου η Δημόσια Διοίκηση θα πρέπει να απαντήσει εντός προβλεπόμενου χρόνου στις αιτήσεις αδειοδότησης επενδύσεων, εφαρμόζεται πλέον και στον αγροτικό χώρο. Εντός πενήντα ημερών από την υποβολή της αίτησης, οι Αρχές οφείλουν να απαντήσουν στα αιτήματα αδειοδοτήσεων και, βεβαίως, αν αυτό το χρονικό διάστημα παρέλθει χωρίς απάντηση, θεωρείται σιωπηρή έγκριση του αιτήματος. Δηλαδή, αν δεν απαντήσει η δημόσια Αρχή σε πενήντα ημέρες, ο αιτών την άδεια θεωρεί ότι έχει απαντήσει θετικά, παίρνει την ευθύνη ότι αυτά που λέει είναι αληθή και ακριβή και με αυτόν τον τρόπο προχωρά στην υλοποίηση. Βεβαίως, όταν έρθει ο έλεγχος, εάν τυχόν υπάρχουν αναλήθειες, προφανώς οδηγούν σε ανάκληση αδειοδοτήσεων.Επιτρέψτε μου να σταθώ εν τάχει στο τεράστιο πρόβλημα των καταστροφών της καλλιέργειας των αγροτών από τους αγριόχοιρους. Μέσω του νομοσχεδίου δίνεται η δυνατότητα θήρας αγριόχοιρων καθ’ όλη τη διάρκεια του κυνηγετικού έτους ή της κυνηγετικής περιόδου για επιτακτικούς λόγους δημοσίου συμφέροντος, προστασίας της υγείας των ζώων, αγροτικής παραγωγής και οικονομίας. Το νομοσχέδιο αναγνωρίζει πως η στοχευμένη θήρα αγριόχοιρων είναι πλέον αναγκαία. Αναγνωρίζει πως παρατηρείται τεράστια αύξηση του πληθυσμού τους, η οποία έχει ως αποτέλεσμα την πρόκληση ζημιών στις καλλιέργειες. Αναγνωρίζει τη συμβολή τους, βεβαίως, στη μετάδοση της αφρικανικής πανώλης των χοίρων. Εισάγει ρύθμιση που προβλέπει τη δημιουργία καταστάσεων χειρισμού αγριόχοιρων, για να διευκολυνθεί ο υγειονομικά ορθός τρόπος χειρισμού τους.Βεβαίως, θα ζητήσω κι εγώ, κύριε Υπουργέ –ξέρω ότι το έθεσαν πολλοί συνάδελφοι στην Επιτροπή- να δούμε αν μπορεί να τεθεί σε νέες βάσεις η ασφάλιση για ζημιές από άγρια ζώα, όπως οι αγριόχοιροι. Γνωρίζω πως είναι εξαιρετικά δύσκολο, αλλά σαφώς οφείλω να σας πω πως σε όλη τη Φθιώτιδα το πρόβλημα είναι τεράστιο. Στον Δομοκό, στη Μακρακώμη, στην Αμφίκλεια –την αγαπημένη σας- και τη Λοκρίδα οι ζημιές είναι τεράστιες ειδικά σε καλλιέργειες σιτηρών, οπωροκηπευτικών και οσπρίων.Κύριε Υπουργέ, αγαπητοί συνάδελφοι, το κρίσιμο στον πρωτογενή τομέα είναι να κάνουμε το επόμενο βήμα, να μεταβούμε από το μοντέλο της οικογενειακής εκμετάλλευσης σε αυτό της αγροτικής επιχείρησης, της επιχείρησης που τολμά, παίρνει ρίσκα και αναλαμβάνει πρωτοβουλίες, στρέφεται σε αποδοτικές καλλιέργειες και εντάσσεται σε συνεταιριστικά σχήματα. Είναι το κρίσιμο βήμα, το βήμα που θα διασφαλίσει το μικρότερο κόστος παραγωγής, την καλύτερη προώθηση των προϊόντων και βεβαίως την κερδοφορία και εν τέλει τη βιωσιμότητα των αγροτών μας.Το κράτος θα πρέπει να είναι αρωγός σ’ αυτήν την προσπάθεια, αφαιρώντας όλα τα εμπόδια. Η Κυβέρνηση το εφαρμόζει πιστά από την πρώτη στιγμή. Η αγροτική επιχειρηματικότητα είναι και πρέπει να είναι το μέλλον και αν η καταπολέμηση της γραφειοκρατίας είναι το πρώτο και κυρίαρχο μέλημα της πολιτείας, αν η μείωση των φορολογικών και ασφαλιστικών εισφορών είναι προϋπόθεση για την ενίσχυση των επενδύσεων στη γη, η μείωση του κόστους παραγωγής μέσα από έργα υποδομής είναι το ζητούμενο πλέον, αγαπητοί συνάδελφοι.Το στοίχημα της αξιοποίησης των ευρωπαϊκών πόρων που εξασφάλισε η χώρα μας στο πλαίσιο του ΕΣΠΑ της επόμενης Προγραμματικής Περιόδου, αλλά και το Ταμείο Ανάκαμψης για τα επόμενα τέσσερα χρόνια, είναι μεγάλο και κρίσιμο. Μπορώ να αναφερθώ αρκετή ώρα για το ότι τα τελευταία τεσσεράμισι χρόνια, δυστυχώς μόνο τριάντα δύο έργα ωρίμασαν και εντάχθηκαν. Μόνο τριάντα δύο έργα! Να σας πω και για την εμπειρία μου το προηγούμενο διάστημα, όπου έβλεπα τις δυσκολίες της αυτοδιοίκησης στο να ωριμάσει αργά. Εκεί ακριβώς είναι που πρέπει η Κυβέρνηση να προστρέξει και να βοηθήσει.Πρέπει να ενισχύσουμε, κύριε Υπουργέ, την προσπάθεια εκπόνησης μελετών για την υλοποίηση έργων υποδομής στον αγροτικό χώρο. Ξέρουμε όλοι πως αυτά τα έργα δεν είναι έργα που κερδίζουν εκλογές. Ξέρουμε πως είναι πολιτικές που κερδίζουν για τις επόμενες γενιές.Σας ευχαριστώ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Ευχαριστούμε.Τον λόγο τώρα έχει ο κ. Μπουκώρος.
μπουκωρος γεωργιου χρηστος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],μαγνησιας,['βουλευτης'],male," Κύριε Πρόεδρε, κυρίες και κύριοι συνάδελφοι, η σκέψη μας σήμερα δεν μπορεί να αγνοήσει την ημέρα αποκαταστάσεως της Ελληνικής Δημοκρατίας. Συμπίπτει η ημερομηνία αυτή και με την υπογραφή της Συνθήκης της Λωζάννης που άσχετα με το περιεχόμενό της, φάνηκε ανθεκτική και ειρήνευσε σε μεγάλο βαθμό μία ταραγμένη περιοχή.Όμως, η σκέψη όλων μας σήμερα πετάει και στην Αγιά Σοφιά, όπου εξελίσσεται μία σύγχρονη βαρβαρότητα βεβήλωσης ενός μνημείου παγκόσμιας κληρονομιάς.Όμως, πιστεύω ότι όλοι συμφωνούμε, κύριε Πρόεδρε, ότι καμιά βαρβαρότητα προσβολής και βεβήλωσης μνημείων τέτοιου μεγέθους και τέτοιας ιστορικής σημασίας μπορεί να διαγράψει αυτό που ανεξίτηλα έχει καταγραφεί διαχρονικά στην παγκόσμια ιστορική μνήμη. Αυτό το στοιχείο το ιστορικό, το στοιχείο το πολιτιστικό, το θρησκευτικό δεν βεβηλώνεται από καμία βαρβαρότητα. Όσοι νεοσουλτάνοι και όσοι Τούρκοι και αν προσκυνήσουν και προσευχηθούν στην Αγία Σοφία, η Αγία Σοφία δεν τουρκεύει εξαιτίας του λαμπρού της μεγαλείου, που δοκιμάστηκε στο διάβα των αιώνων.Βεβαίως μας προκαλεί θλίψη, προκαλεί θυμό και όλοι ελπίζουμε να ξυπνήσει τις συνειδήσεις του πολιτισμένου κόσμου, γιατί το πολιτικό ισλάμ και ο επικίνδυνος σοβινιστικός αναθεωρητισμός του θέτει σε κίνδυνο την ειρήνη όχι μόνον στην ευρύτερη περιοχή. Το πολιτικό ισλάμ, με την αρωγή σε τρομοκρατικές ομάδες εχθές, με τον επικίνδυνο αναθεωρητισμό σήμερα και με την ολομέτωπη επίθεση αύριο απειλεί τον πολιτισμένο κόσμο και το αξιακό σύστημα που αυτός υπηρετεί. Έχουν υποχρέωση τουλάχιστον οι Ευρωπαίοι να ξυπνήσουν από τον λήθαργο, έναν λήθαργο που αναδεικνύεται σε βασική αιτία της εξάπλωσης όλων των δεινών στα οποία αναφέρθηκα και εγώ προηγουμένως και πολλοί συνάδελφοι σήμερα. Όσοι και αν προσευχηθούν, λοιπόν, στην Αγία Σοφία, η Αγία Σοφία δεν τουρκεύει. Στο σημερινό νομοσχέδιο, αν μου επιτρέπετε, τώρα, κύριε Πρόεδρε. Άκουσα και τον Κοινοβουλευτικό Εκπρόσωπο, τον αγαπητό συνάδελφο, που είπε ότι δεν υπάρχει αγροτική πολιτική. Όσα δεν έκαναν τα προηγούμενα τεσσεράμισι χρόνια, απαιτούν να γίνουν σε έναν και μόλις χρόνο. Δυστυχώς, όμως, για σας, αγαπητέ συνάδελφε, ο αγροτοκτηνοτροφικός κόσμος της χώρας και οι αλιείς σάς έχουν καταγράψει ως την Κυβέρνηση που μείωσε το εισόδημά τους, αύξησε τη φορολογία τους και δέσμευσε με τους δασικούς χάρτες τα κτήματά τους. Αυτά είναι τα βασικά σημεία της πολιτικής σας. Σας άκουσα να παρουσιάζετε και κάποιους πίνακες για την πορεία των τιμών γάλακτος στην Ευρωπαϊκή Ένωση την τελευταία πενταετία σε σχέση με την πορεία των τιμών στην Ελλάδα. Βεβαίως τα στατιστικά στοιχεία έχουν μία αξία, πρέπει να τα μελετούμε, πρέπει να τα βλέπουμε, αλλά να μην τα διαβάζουμε όπως επιθυμούμε, κατά την επιθυμία μας. Τα στατιστικά στοιχεία και οι τιμές παραγωγού την τελευταία πενταετία δείχνουν ότι οι Έλληνες γαλακτοπαραγωγοί και κυρίως οι αιγοπροβατοτρόφοι, αλλά και οι αγελαδοτρόφοι έχασαν ετησίως από τις τιμές παραγωγού άνω των 100 εκατομμυρίων ευρώ. Τι λέμε σήμερα εδώ; Δίνει αγώνα ο κ. Βορίδης και ηγεσία του Υπουργείου Αγροτικής Ανάπτυξης να εγκριθούν από την Ευρωπαϊκή Ένωση 32 ή 35 ή 40 εκατομμύρια για μία έκτακτη ενίσχυση και χάναμε ετησίως 100 εκατομμύρια μόνο τις τιμές παραγωγού. Όσο για το αν πρέπει να αποζημιωθούν για τις επιπτώσεις του COVID, αυτό κάνουμε σε όλο το φάσμα της οικονομίας. Είπατε για τους αλιείς, επί παραδείγματι. Γνωρίζετε ότι και τα κριτήρια έχουν γνωστοποιηθεί για το ποιοι θα τύχουν ενίσχυσης, όπως γνωρίζετε ότι είναι η πρώτη φορά που λαμβάνουν ενίσχυση οι αλιείς τις τελευταίες δεκαετίες. Για τους αλιείς μιλάτε, αλλά δεν φροντίσατε να τους ενισχύσετε ποτέ στα τεσσεράμισι χρόνια που ήσασταν κυβέρνηση. Έχει εγκριθεί η ενίσχυση των ανθοκόμων, έρχεται και η ενίσχυση των αιγοπροβατοτρόφων. Σας έχουμε εξηγήσει πάρα πολλές φορές ότι η ενίσχυση η συγκεκριμένη χρειάζεται την έγκριση της Ευρωπαϊκής Ένωσης, χρειάζεται η δημιουργία για κάθε κλάδο παραγωγών ενός μηχανισμού ο οποίος θα τύχει της έγκρισης της Ευρωπαϊκής Ένωσης. Αυτό είναι χρονοβόρο. Ξέρετε ότι συνολικά το de minimis που μπορεί να δοθεί στην τριετία είναι 140 εκατομμύρια. Σας είπε ο Υπουργός ότι έχει 150 και 200 εκατομμύρια για ενισχύσεις. Αυτά δεν μπορούν να δοθούν, όμως, με απόφαση Υπουργού. Είναι καθαρό αυτό. Έχετε χρηματίσει Υπουργός Αγροτικής Ανάπτυξης και γνωρίζετε ότι σε τέτοιες περιπτώσεις πρέπει να τύχουν της εγκρίσεως της Ευρωπαϊκής Ένωσης. Βλέπουμε, λοιπόν, ότι αυτό το νομοσχέδιο δεν είναι τομή. Ναι, γιατί η δική μας παράταξη κάνει νοικοκυρεμένη δουλειά. Προσπαθεί για την άρση των εμποδίων, για να πάρει μπροστά η παραγωγική μηχανή. Η δική σας παράταξη ειδικεύεται στα μεγάλα λόγια, τα οποία συνήθως είναι κενά περιεχομένου, βαρύγδουπα νομοσχέδια τα οποία δεν έχουν κανένα αποτέλεσμα στην πράξη.Δύο λεπτά ακόμα θα αξιοποιήσω, κύριε Πρόεδρε, και θα αναφερθώ σε τρία σημεία μόνο. Δώδεκα λεπτά δεν δικαιούμαι; Δεν είχα μιλήσει, κύριε Πρόεδρε. Μας κάνατε περικοπές και χωρίς διαβούλευση μάλιστα. Άρα σε δύο λεπτά ολοκληρώνω και θα αναφερθώ σε τρία μόνο σημεία του νομοσχεδίου, αγαπητοί συνάδελφοι, κυρίως της Αξιωματικής Αντιπολίτευσης. Τι κάνει αυτό το νομοσχέδιο; Έρχεται να θωρακίσει το νομοσχέδιο αυτό έναν στρατηγικό κλάδο της πρωτογενούς παραγωγής που είναι η ιχθυοκαλλιέργεια. Είναι στρατηγικός ο κλάδος αυτός. Είμαστε πρώτοι σε εξαγωγές, μας κυνηγάει κατά πόδας η Τουρκία να μας προσπεράσει σε αυτόν τον κλάδο. Νομίζω -αν θυμάμαι καλά τα νούμερα, κυρία Αραμπατζή- 120 χιλιάδες τόνοι είναι η δική μας παραγωγή, 119, 118 είναι η παραγωγή της Τουρκίας. Και αντί να πούμε «μπράβο, έρχεται μία ηγεσία του Υπουργείου Αγροτικής Ανάπτυξης εδώ να ενισχύσει ένα στρατηγικό κλάδο», γιατί οι στρατηγικοί κλάδοι και η ενίσχυσή τους σε όλο το εύρος της οικονομίας και στον πρωτογενή τομέα είναι αυτοί που θα τραβήξουν και τους υπόλοιπους κλάδους, και αντί να πούμε «χρειάζονται αυτές οι παρεμβάσεις, θωρακίζουν αυτό τον κλάδο», λέμε ότι μπλέξαμε τους αλιείς με την αγροτική παραγωγή. Δεν είναι έτσι.Ένα δεύτερο ζήτημα είναι η διάταξη που περνάει στο άρθρο 7. Άκουσα πάρα πολλούς συναδέλφους να λένε για τα φωτοβολταϊκά, να λένε ότι το 1% είναι πολύ, να μην μπούνε φωτοβολταϊκά. Δεν έρχεται καμία καινούργια διάταξη με το νομοσχέδιο. Έχουν ψηφιστεί αυτά από προηγούμενα νομοσχέδια αρμοδιότητας του Υπουργείου Περιβάλλοντος. Εδώ σας εξήγησε και χθες ο Υπουργός ότι έρχεται και επαναλαμβάνει ολόκληρο το άρθρο, ούτως ώστε ο Βουλευτής να μπορεί να καταλάβει ποια είναι η καινούργια διάταξη και τι προστίθεται και να μην λέει «βάσει του τάδε νόμου προστίθεται αυτή η διάταξη» χωρίς να ξέρει τι λέει αυτός ο νόμος. Το κάνει ξεκάθαρο και το παρουσιάζει ολοκληρωμένο. Το νομοσχέδιο που ψηφίζουμε σήμερα δεν έχει να κάνει σε τίποτα με τα φωτοβολταϊκά. Είναι ψηφισμένα αυτά. Έχει να κάνει όμως με κάτι άλλο πολύ σπουδαιότερο, τη δυνατότητα της αξιοποίησης διά της αλλαγής χρήσεως νομίμως υφιστάμενων κτηρίων σε γη υψηλής παραγωγικότητας για μεταποίηση αγροτικών προϊόντων, που είναι και αυτός ένας κλάδος του πρωτογενούς τομέα που συμπληρώνει την αλυσίδα αξίας. Θα πρέπει κάποτε να πάψουμε να πουλάμε χύμα τα υπέροχα, τα πολύ ανταγωνιστικά, ποιοτικά αγροτικά μας προϊόντα. Και έρχεται σήμερα το Υπουργείο Αγροτικής Ανάπτυξης και λέει: Το διευκολύνουμε αυτό. Τα κουφάρια που βλέπετε στην ελληνική ύπαιθρο μπορούν να αξιοποιηθούν, να αλλάξουν χρήση, ό,τι κι αν παρήγαγαν στο παρελθόν, και να γίνουν μεταποιητικές μονάδες. Είναι κακό αυτό; Δεν είναι κακό αυτό. Είναι πολύ καλό αυτό. Και το τρίτο σημείο, για το οποίο θέλω πραγματικά να σας συγχαρώ και να ολοκληρώσω την τοποθέτησή μου, είναι οι διατάξεις που έχουν να κάνουν με τη θήρα του αγριόχοιρου. Έχει εξελιχθεί σε μία μάστιγα για την ελληνική ύπαιθρο. Πλέον δεν κινδυνεύουν μόνο οι καλλιέργειες, κινδυνεύουν και άνθρωποι, γίνονται επιθέσεις, προκαλούνται τροχαία ατυχήματα, έχουν καταγραφεί θύματα και πολύ καλά το κάνετε με τη δημιουργία χώρων διαχείρισης και την αύξηση της κάρπωσης και της κυνηγετικής περιόδου. Είναι κάτι που ζητάει η ελληνική ύπαιθρος. Περιορίζετε την πιθανότητα εξάπλωσης της αφρικανικής πανώλης που θα είναι καταστροφική. Εγώ θα ήθελα να πω και μία ιδέα στο σημείο αυτό για να τη δείτε στο πλαίσιο μιας υπουργικής απόφασης ή ενός άλλου νομοθετήματος: Όλο αυτό το υλικό της θήρας αγριόχοιρου πρέπει να βρούμε έναν τρόπο να το περάσουμε στην αλυσίδα εμπορίας, τηρουμένων βεβαίως όλων των υγειονομικών και φορολογικών προβλέψεων και στη συνέχεια και ένα μικρό κομμάτι του μπορεί να κατευθυνθεί σε κοινωνικές υπηρεσίες, να αξιοποιηθεί για κοινωνικούς λόγους, διότι αυτό το υλικό, η ύλη αυτή της θήρας αγριόχοιρων κυρίως πάει στο μαύρο εμπόριο. Αν μπει στην αλυσίδα εμπορίας κρέατος, είπα και ξαναλέω και υπογραμμίζω, με όλες τις υγειονομικές και φορολογικές προβλέψεις, ενδεχομένως να δημιουργηθεί και ένα άλλο αντικείμενο, που θα έχει και ένα κοινωνικό αποτύπωμα και θα αφήνει και κάποια κέρδη σε αυτούς τους ανθρώπους, τους οποίους καλούμε σήμερα να περιορίσουν αυτό το φαινόμενο. Και κλείνω με το συμπέρασμα ότι δεν είναι ένα νομοσχέδιο με βαρύγδουπο τίτλο. Είναι ένα νομοσχέδιο με πολύ χρήσιμες διατάξεις που αφορούν όλους τους τομείς της παραγωγής και του πρωτογενούς τομέα και χρειάζεται το νοικοκύρεμα για να κάνουμε την πολυπόθητη επανεκκίνηση.Σας ευχαριστώ."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε, κύριε συνάδελφε. Τον λόγο τώρα έχει ο κ. Ιωάννης Πασχαλίδης από τη Νέα Δημοκρατία και ακολουθεί η Υφυπουργός κ. Αραμπατζή."
πασχαλιδης αδαμ ιωαννης,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],καβαλας,['βουλευτης'],male," Σας ευχαριστώ, κύριε Πρόεδρε.Κύριε Υπουργέ, στα πλαίσια της διαρκούς προσπάθειας που καταβάλλει η σημερινή Κυβέρνηση για την ολοκληρωμένη ανάπτυξη και βιώσιμη ανταγωνιστικότητα του αγροτικού χώρου το Υπουργείο Αγροτικής Ανάπτυξης φέρνει σήμερα προς ψήφιση ένα νομοσχέδιο που στοχεύει στον εκσυγχρονισμό της αγροτικής νομοθεσίας. Ειδικότερα στο παρόν σχέδιο νόμου που αποτελείται από είκοσι ένα συνολικά άρθρα περιλαμβάνεται σειρά διατάξεων που απλουστεύουν τη διαδικασία των αδειοδοτήσεων και συγκεκριμένα αυτές που αφορούν την ίδρυση και λειτουργία μονάδων υδατοκαλλιέργειας κτηνιατρικών δραστηριοτήτων επιχειρήσεων εκτροφής αναπαραγωγής και εμπορίας ζώων συντροφιάς, εκτροφείων και κτηνοτροφικών εγκαταστάσεων. Πιο συγκεκριμένα όσον αφορά τη διαδικασία αδειοδότησης θαλάσσιας υδατοκαλλιέργειας, η άδεια ίδρυσης και λειτουργίας θα χορηγείται κατά το στάδιο της ίδρυσης, δηλαδή, πριν από την κατασκευή μονάδας, χωρίς να απαιτείται πλέον ξεχωριστό στάδιο αδειοδότησης μετά την κατασκευή της μονάδας. Η εξέταση του αιτήματος έγκρισης θα εξετάζεται εντός αποκλειστικής προθεσμίας πενήντα ημερών. Η εν λόγω διάταξη κρίνεται ιδιαιτέρως σημαντική δεδομένου ότι η Ελλάδα πρωτοπορεί στα θέματα των υδατοκαλλιεργειών. Οι επενδύσεις που έχουν γίνει τα τελευταία χρόνια από τις μεγάλες επιχειρήσεις, οι συνεργασίες και εξαγορές που έχουν επιτευχθεί δημιουργούν μεγάλες προοπτικές ανάπτυξης και προσδίδουν στον κλάδο νέα δυναμική. Μάλιστα, όσον αφορά την εκλογική μου περιφέρεια η Καβάλα είναι ο σημαντικότερος νομός της ανατολικής Μακεδονίας και Θράκης στην ανάπτυξη των οστρακοκαλλιεργειών με μεγάλες δυνατότητες περαιτέρω επέκτασης. Στην ευρύτερη περιοχή του κόλπου Καβάλας δραστηριοποιούνται δώδεκα συνολικά μονάδες μυδοκαλλιέργειας οι οποίες καλλιεργούν το μεσογειακό μύδι και ευελπιστούμε με τη νέα αυτή ρύθμιση να ανοίξει ο δρόμος για τη δημιουργία και νέων μονάδων. Η ίδια ως άνω ευεργετική διάταξη αφορά και την ίδρυση κτηνιατρείων και κτηνιατρικών κλινικών καθώς και εκτροφείο ζώων συντροφιάς. Να σημειωθεί ότι σε περίπτωση που η διοίκηση δεν έχει απαντήσει επί του αιτήματος του ενδιαφερόμενου εντός προθεσμίας των πενήντα ημερών τότε θα θεωρείται σιωπηρή αποδοχή. Στο άρθρο 4 περιλαμβάνονται ρυθμίσεις σχετικά με τις κτηνοτροφικές μονάδες και ειδικότερα θεσπίζονται δυο ξεχωριστά στάδια: στάδιο ίδρυσης και λειτουργίας. Συγκεκριμένα, η ίδρυση κτηνοτροφικών εγκαταστάσεων ανεξαρτήτως δυναμικότητας υπάγεται σε διαδικασία έγκρισης. Η δε λειτουργία των κτηνοτροφικών εγκαταστάσεων που με βάση την περιβαλλοντολογική νομοθεσία κατατάσσονται σε υποκατηγορίες Α1 και Α2 υπάγεται σε διαδικασία έγκρισης ενώ της μεσαίας και μικρής δυναμικότητας υπάγεται σε διαδικασία γνωστοποίησης. Αξιοσημείωτη είναι η διάταξη του άρθρου 5 σύμφωνα με την οποία δραστηριοποιούνται οι ποινές για την διάπραξη αδικημάτων ζωοκλοπής και ζωοκτονίας στα οποία πλέον συμπεριλαμβάνεται και η κλοπή και θανάτωση ιχθύων και άλλων υδρόβιων οργανισμών από ιχθυοτροφεία ή αντίστοιχες καλλιέργειες. Επιπλέον, στο δεύτερο κεφάλαιο του νομοθετήματος ρυθμίζονται ζητήματα σχέσεων του ΕΛΓΟ-ΔΗΜΗΤΡΑ με την αυτοδιοίκηση α΄ και β΄ βαθμού ενώ σε άλλη διάταξη προβλέπεται η δυνατότητα αξιοποίησης νομίμως υφισταμένων κτισμάτων για αγροδιατροφικούς σκοπούς σε γαίες που έχουν χαρακτηριστεί ως υψηλής παραγωγικότητας. Επίσης, με το νομοσχέδιο καθορίζεται το ανώτατο όριο αποζημιώσεων από τον Οργανισμό Ελληνικών Γεωργικών Ασφαλίσεων σε δικαιούχους στα 70.000 ευρώ με τη διευκρίνιση ότι ειδικά για τις καλλιέργειες που καλλιεργούνται σε δυο περιόδους εντός του ίδιου έτους, εαρινή και φθινοπωρινή, το ανώτατο όριο ανά δικαιούχο αποζημίωσης προσδιορίζεται μέχρι το διπλάσιο του ορίου των 70.000 ευρώ. Επιπροσθέτως, εναρμονίζεται ο κανονισμός προσωπικού ΕΛΓΑ με τις διατάξεις του υπαλληλικού κώδικα και θεσμοθετείται η υποχρεωτική επισήμανση προέλευσης στο γάλα. Εξίσου σημαντική η διάταξη σύμφωνα με την οποία παρατείνεται μέχρι 31/12/2020 αντί 30/6/2020 η προθεσμία κατά την οποία μπορεί ένας εργοδότης ο οποίος επιθυμεί να προσλάβει πολίτη τρίτης χώρας που απαλλάσσεται από την υποχρέωση θεώρησης εισόδου να υποβάλλει κατά παρέκκλιση κείμενης νομοθεσίας αίτηση προκειμένου να τον μετακαλέσει για απασχόληση στην εποχιακή αγροτική οικονομία. Η παράταση που δόθηκε κρίθηκε αναγκαία έτσι ώστε να μπορέσουν να καλυφθούν οι αυξημένες ανάγκες των καλλιεργητών από αλλοδαπούς εργαζόμενους οι οποίοι επέδειξαν αυξημένο ενδιαφέρον για απασχόλησή τους στις καλλιέργειες. Κλείνοντας την ομιλία μου θα ήθελα να εκφράσω τα θερμά μου συγχαρητήρια προς τον Υπουργό κ. Βορίδη και τους συνεργάτες του γιατί στέκεται πάντα αρωγός στα προβλήματα του αγροτικού κόσμου. Γνωρίζω καλά ότι δίνει καθημερινό αγώνα για την ανάδειξη της ελληνικής αγροτικής οικονομίας προκειμένου να ανταποκριθεί στο δύσκολο και σύγχρονο ανταγωνιστικό περιβάλλον που έχει διαμορφωθεί στην παγκόσμια αγορά. Σήμερα είναι μια μαύρη μέρα για τη χριστιανοσύνη και τον ελληνισμό. Η ψυχή μας είναι στραμμένη στην Αγία Σοφία ένα μνημείο σύμβολο της ορθοδοξίας μας που ανήκει ωστόσο και σε ολόκληρη την ανθρωπότητα. Η μικρόψυχη απόφαση του Ερντογάν να την μετατρέψει σε τζαμί προσβάλλει τον οικουμενικό της χαρακτήρα επηρεάζοντας όχι μόνο τις σχέσεις της Τουρκίας με την Ελλάδα αλλά και τη σχέση της με την Ευρωπαϊκή Ένωση και την Unesco και την παγκόσμια κοινότητα συνολικά. Ας ελπίσουμε -και καλούμε όλο το χριστιανικό και πολιτισμένο κόσμο προς τούτο- σε αποκατάσταση της Αγίας Σοφίας ως μνημείο παγκόσμιας πολιτιστικής κληρονομιάς βροντοφωνάζοντας όλοι μαζί ένα μεγάλο «Όχι» στην εργαλειοποίησή της από έναν αλαζόνα και υπερφίαλο Ερντογάν.Σας ευχαριστώ.	 "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε. Τον λόγο τώρα έχει η Υφυπουργός, κ. Φωτεινή Αραμπατζή."
αραμπατζη αθανασιου φωτεινη,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],σερρων,['υφυπουργος αγροτικης αναπτυξης και τροφιμων(07/09/2019-27/07/2020)'],female," Ευχαριστώ, κύριε Πρόεδρε.Κύριε Υπουργέ, κυρίες και κύριοι συνάδελφοι, η συζήτηση του σημερινού νομοσχεδίου στην Ολομέλεια γίνεται σε μια ημέρα στην οποία η ιστορία έχει αφήσει το βαθύ της αποτύπωμα καθώς σαν σήμερα πριν από σαράντα έξι χρόνια αποκαθίσταται η πολύτιμη δημοκρατία μας, θεμελιώνεται σε στέρεες βάσεις και καθίσταται η πλέον γόνιμη δημοκρατική περίοδος στη σύγχρονη ιστορία του τόπου μας με τα επιτεύγματα, τη δυναμική και τις κατακτήσεις της. Είναι σήμερα όμως μία θλιβερή μέρα. Η ημέρα της βέβηλης μετατροπής του σημαντικότερου ναού της ορθοδοξίας μας, ενός παγκόσμιου πολιτιστικού και θρησκευτικού οικουμενικού μνημείου, του ιερού ναού της Αγίας του Θεού Σοφίας, σε τζαμί. Όμως, κυρίες και κύριοι συνάδελφοι, η ορθοδοξία λάμπει και το φέγγος της δεν μπορεί να το θαμπώσει και να το σκεπάσει κανένας φερετζές. Τέτοιες ώρες τα πολλά λόγια παρέλκουν. Ο ελληνισμός, η Κυβέρνηση είναι βέβαιο ότι θα διαχειριστεί και αυτήν την πρόκληση κατά τον πλέον αποτελεσματικό τρόπο διαμηνύοντας στον ταραχοποιό γείτονα ότι οι Έλληνες ενωμένοι θα υποστηρίξουμε κάθε σπιθαμή της εθνικής μας κυριαρχίας. Και μιας και η μέρα είναι ιστορική να θυμόμαστε όλοι και όλες μας ότι η ιστορία είναι χρήσιμη όχι επειδή διαβάζει κανείς το παρελθόν, αλλά επειδή διαβάζει το μέλλον. Και σήμερα συζητάμε αυτό το νομοσχέδιο της πυκνής νομοθετικής πρωτοβουλίας του Υπουργού μας με το βλέμμα στο μέλλον. Ένα νομοσχέδιο που συζητιέται βέβαια υπό την εξαιρετικά ευοίωνη προοπτική του πρωτοφανούς και ασύλληπτου μέχρι πριν από λίγους μήνες πακέτου των 72 δις που εξασφάλισε με την πρωτοπορία της πρωτοβουλίας του, τις σθεναρές του θέσεις και τις στρατηγικές του κινήσεις, ο Πρωθυπουργός της χώρας, Κυριάκος Μητσοτάκης. Ένα διπλό πακέτο στήριξης για την ενίσχυση του κόσμου της εργασίας, της εξόδου από την ύφεση του κορωνοϊού και της επαναθεμελίωσης του παραγωγικού μοντέλου της χώρας εκεί ακριβώς που έχουμε στρατηγικά πλεονεκτήματα και επενδύοντας βεβαίως αντίστοιχα στις εγγενείς αδυναμίες του οικονομικού μας μοντέλου, εν προκειμένω για τον αγροτικό τομέα, του μικρού και πολυτεμαχισμένου κλήρου, της έλλειψης συλλογικοτήτων. Το σημερινό νομοσχέδιο συζητιέται φυσικά και υπό την θετική τελικά έκβαση των πόρων για την ελληνική γεωργία. Γιατί είναι πάρα πολύ σημαντικό και πρέπει να το λέμε και να το ξαναλέμε ότι παρά τη μείωση του πολυετούς δημοσιονομικού πλαισίου καταφέραμε ουσιαστικά δύο σημαντικά πράγματα: αφενός την αύξηση των πόρων που θα πάρει η Ελλάδα από το Ταμείο Συνοχής, αφετέρου να μείνουν οι πόροι για τους Έλληνες αγρότες στην πραγματικότητα σχεδόν αλώβητοι. Και λέω «σχεδόν αλώβητοι», γιατί, ενώ επικρατούσαν τα σενάρια των μεγάλων μειώσεων, όπως γνωρίζετε, τελικά μάλλον έγινε μια διορθωτική μείωση, της τάξης του 0,67% και έτσι πηγαίνουμε από τα 19,460 δισεκατομμύρια στα 19,330 δισεκατομμύρια, ουσιαστικά -περίπου 20 δισεκατομμύρια ήταν την περίοδο 2014-2020, θυμίζω- αλλά με αύξηση κατά 373 εκατομμύρια του δεύτερου πυλώνα, του αναπτυξιακού πυλώνα του Προγράμματος Αγροτικής Ανάπτυξης.Και μιλώντας για αναπτυξιακό πυλώνα, να πούμε ότι στο πλαίσιο αυτής της φιλοαναπτυξιακής, φιλοεπενδυτικής πρωτοβουλίας, στην οποία μένει απολύτως προσηλωμένη η Κυβέρνηση, βασίζεται βεβαίως και αυτό το νομοσχέδιο, που κύριο στόχο έχει την απλοποίηση της οικονομικής δραστηριότητας.Πριν αναφερθώ, όμως, στο νομοσχέδιο και μιλώντας για την φιλοεπενδυτική στρατηγική αυτής της Κυβέρνησης, θέλω να δείξω εδώ, στην Εθνική Αντιπροσωπεία, αυτά εδώ τα χαρτιά.Αυτά τα χαρτιά, κυρίες και κύριοι συνάδελφοι, είναι η υπογραφή των τριών περιοχών ολοκληρωμένης ανάπτυξης υδατοκαλλιεργειών της Κεφαλλονιάς, της Οξιάς και της Χαλκιδικής. Διότι μιλούσε ο κ. Πάνας για τη Χαλκιδική.Σε χρόνο ρεκόρ, κυρίες και κύριοι συνάδελφοι, μετά από δεκαετίες καταφέραμε και τελειώσαμε, τα δύο Υπουργεία, Αγροτικής Ανάπτυξης και Τροφίμων, υπό την ηγεσία του Υπουργού μας, του κ. Βορίδη και Περιβάλλοντος, υπό την ηγεσία του κ. Χατζηδάκη.Είναι, λοιπόν, η δική μας Κυβέρνηση που δεκαετίες μετά -το υπογραμμίζω- προχώρησε στην εξασφάλιση του απαιτούμενου ζωτικού χώρου για έναν τομέα-πρωταθλητή στην εξαγωγική διάσταση, πρωταθλητή σε όγκο παραγωγής και τζίρο στην Ευρωπαϊκή Ένωση.Θέλω να ευχαριστήσω από το Βήμα αυτό τις υπηρεσίες και των δύο Υπουργείων -και του δικού μας Υπουργείου και του Υπουργείου Περιβάλλοντος- τον συνάδελφο Υφυπουργό, τον κ. Οικονόμου, καθώς σε ελάχιστο χρόνο, με πνεύμα ανοιχτό, τη ζητούμενη ευελιξία και βεβαίως, πολλή δουλειά, είναι επιτέλους έτοιμα για το Συμβούλιο της Επικρατείας τα εν λόγω προεδρικά διατάγματα, όταν στις μέρες ΣΥΡΙΖΑ-ΑΝΕΛ μόλις ένα προεδρικό διάταγμα -και αυτό εξόχως προβληματικό- κατόρθωσε να υπογραφεί.Και όχι μόνο αυτό, κυρίες και κύριοι συνάδελφοι, αλλά μένω στα συγκεκριμένα προεδρικά διατάγματα, γιατί αυτά αποτελούν ουσιαστικά τον οδηγό, τον μπούσουλα για την επιτάχυνση της αξιολόγησης όλων των υπολοίπων περιοχών ολοκληρωμένης ανάπτυξης υδατοκαλλιεργειών που περιμένουν, που είναι ένα από τα κλειδιά της προσέλκυσης ξένων επενδύσεων για μια δραστηριότητα, όπως είπα, κατ’ εξοχήν εξαγωγική, μια δραστηριότητα που οι ξένοι επενδυτές, παγκόσμιου βεληνεκούς, έρχονται και επενδύουν στην Ελλάδα.Και όχι μόνο αυτό, αλλά βγάλαμε ταυτόχρονα και τις προδιαγραφές για τον ανάδοχο της αξιολόγησης του θαλάσσιου χωροταξικού που από το 2016 άφηνε στα λιμνάζοντα χαρτιά η προηγούμενη ηγεσία. Απλοποίηση, λοιπόν, επιτάχυνση, προσήλωση στον στόχο της προσέλκυσης επενδύσεων.Στο νομοσχέδιο αυτό, λοιπόν, εδραιώνουμε αντιλήψεις. Όπως το ελληνικό Δημόσιο καλείται να περάσει από την εποχή του φαξ στην ψηφιακή εποχή, έτσι καλείται να περάσει από την εποχή του «κάνε αίτηση και βλέπουμε» στην εποχή των σφιχτών δεσμευτικών χρονοδιαγραμμάτων.Το κράτος πέρα από τη δεσμευτικότητα της αντίδρασης στις αιτήσεις των διοικουμένων, καλείται να εμπιστευτεί, κυρίες και κύριοι συνάδελφοι, τον διοικούμενο, ο οποίος βεβαίως, από την πλευρά του, οφείλει, ελεγχόμενος, να αποδεικνύει ότι σέβεται αυτή την εμπιστοσύνη του κράτους και ότι τηρεί τη νομιμότητα, αφού απολαμβάνει για πρώτη φορά της σιωπηρής έγκρισης της οικονομικής του δραστηριότητας σε μια σειρά τομέων, όπως η ιχθυοκαλλιέργεια, οι κτηνοτροφικές εγκαταστάσεις, τα κτηνιατρεία και τα εκτροφεία ζώων συντροφιάς.Από το καθεστώς, λοιπόν, των σιωπηρών απορρίψεων, προχωρούμε στην υιοθέτηση του γαλλικού μοντέλου των σιωπηρών εγκρίσεων, στοχεύοντας ακριβώς σε αυτή την εμπέδωση της αμφίδρομης εμπιστοσύνης κράτους-πολιτείας με τον πολίτη, τον διοικούμενο, στο χτίσιμο μιας διαφορετικής επιχειρηματικής και διοικητικής κουλτούρας.Διότι, κυρίες και κύριοι συνάδελφοι, η Κυβέρνηση του Κυριάκου Μητσοτάκη έχει θέσει από την αρχή της θητείας της έναν κεντρικό στόχο. Κύριε Πρόεδρε, θα χρειαστώ και εγώ την ανοχή σας."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Έχετε χρόνο.
αραμπατζη αθανασιου φωτεινη,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],σερρων,['υφυπουργος αγροτικης αναπτυξης και τροφιμων(07/09/2019-27/07/2020)'],female," Ευχαριστώ.Έχει θέσει από την αρχή της θητείας της έναν κεντρικό στόχο: Να καταστήσει την Ελλάδα μια από τις φιλικότερες προς την επιχειρηματικότητα και τις επενδύσεις χώρες του πλανήτη.Υπενθυμίζω ότι παραλάβαμε την Ελλάδα από τον ΣΥΡΙΖΑ στην εβδομηκοστή δεύτερη θέση στην κατάταξη «Doing Business» της Παγκόσμιας Τράπεζας, είκοσι θέσεις κάτω από τη Ρουάντα και στην τελευταία θέση όσον αφορά στις επενδύσεις στο ΑΕΠ, 11% ποσοστό έναντι 20,4% του μέσου όρου της Ευρωπαϊκής Ένωσης.Εμείς, λοιπόν, χωρίς να χάσουμε ούτε μέρα προχωρήσαμε σε τολμηρές μεταρρυθμίσεις και αλλαγές σε όλα τα επίπεδα, απελευθερώσαμε στρατηγικές επενδύσεις, μειώσαμε τη φορολογία και τις ασφαλιστικές εισφορές, φέραμε ένα σωρό ευνοϊκές ρυθμίσεις για τον αγροτικό κόσμο -και υπάρχει ακόμη πολύς δρόμος να διανύσουμε- ψηφιοποιήσαμε μια σειρά υπηρεσιών. Το κάνουμε και στο Υπουργείο Αγροτικής Ανάπτυξης με το Ηλεκτρονικό Κτηνιατρικό Πρωτόκολλο, με την ενιαιοποίηση των βάσεων δεδομένων, η οποία θα αποτελέσει ένα ακόμη εργαλείο κατά της μάστιγας των ελληνοποιήσεων. Απλοποιούμε αδειοδοτικές διαδικασίες, προχωράμε στην επιτάχυνση απονομής δικαιοσύνης.Και επειδή ακούω με πολλή συμπάθεια την κριτική της Αντιπολίτευσης, που ξεμένει από αντιπολιτευτικά πυρομαχικά, ότι δήθεν δεν έχουμε στρατηγική στο Υπουργείο Αγροτικής Ανάπτυξης, να πω ότι πέρα από την επιτυχία στις υδατοκαλλιέργειες, ένα ακόμη παράδειγμα της φιλοεπενδυτικής πολιτικής που εισάγει αυτό το νομοσχέδιο βρίσκεται μεταξύ άλλων στο άρθρο 13.Τι κάνουμε εκεί, κυρίες και κύριοι συνάδελφοι; Δίνουμε τη δυνατότητα σε στρατηγικές επενδύσεις, δηλαδή επενδύσεις που ξεπερνούν τα 3 εκατομμύρια ευρώ, να τους παραχωρούνται χωρίς δημοπρασία ακίνητα του Υπουργείου μας με μια δικλίδα ασφαλείας. Με ποια δικλίδα; Με τη βεβαίωση της αρμόδιας Υπηρεσίας του Υπουργείου Ανάπτυξης ότι αυτή η επένδυση είναι στρατηγική και ότι, βεβαίως, υπάρχει το ανάλογο τίμημα.Ανάλογο είναι το πνεύμα και στο άρθρο 7, όπου μονίμως υφιστάμενα πριν από τις 3 Δεκεμβρίου του 2019 κτήρια επί αγροτεμαχίων που χαρακτηρίστηκαν ως ζώνες υψηλής παραγωγικότητας, μπορούν αυτά να αλλάξουν χρήση και να γίνουν για τη μεταποίηση του αγροτικού τομέα. Και βεβαίως, είναι στρατηγικής σημασίας, όταν η μεταποίηση αποτελεί έναν από τους πυλώνες για το νέο αναπτυξιακό μοντέλο της χώρας, σύμφωνα με το πόρισμα της «Επιτροπής Πισσαρίδη».Βεβαίως και ο στόχος για την πάταξη των ελληνοποιήσεων επιτυγχάνεται πάλι με αυτό το νομοσχέδιο, όπως για παράδειγμα, με τη συμπερίληψη στο άρθρο 6 παράγραφος 4, στην υποχρέωση υποβολής πόθεν έσχες και του προσωπικού του ΕΛΓΟ-ΔΗΜΗΤΡΑ, που ασκεί καθήκοντα ελεγκτικής μορφής ή χορήγησης πάσης φύσεως αδειών. Διότι οχυρώνει, όπως καταλαβαίνετε, με διαφάνεια ένα αποτελεσματικό και ολιστικό σύστημα ελέγχου, που, όπως έχουμε πει σε όλους τους τόνους, το έχει πει ο Υπουργός από τη θεσμοθέτηση του προηγούμενου νομοσχεδίου, θα αποτελεί τη νέα κανονικότητα στη χώρα.Το νομοσχέδιο αποκαθιστά και αδικίες. Παράδειγμα το άρθρο 9 για τον καθορισμό του κατώτατου ορίου καταβολής αποζημιώσεων από τον ΕΛΓΑ. Τι κάνουμε εδώ; Αποκαθιστούμε μια αδικία που εγκαθίδρυσε φυσικά η δική σας κυβέρνηση, αδικία που έδινε την δυνατότητα σε παραγωγούς να αποζημιώνονται χωρίς ταβάνι -θυμίζω ότι 70.000 ως 140.000 ίσχυε επί της δικής μας εποχής και το επαναφέρουμε- και να σπεκουλάρουν επί της ουσίας, αν έπαθαν ή δεν έπαθαν ζημιά. Άρα, αν έπαθαν ζημιά, να πληρώσουν το δεκαχίλιαρο για να πάρουν αποζημίωση χωρίς ταβάνι.Πού έφτασε αυτή η μοναδική πατέντα του ΣΥΡΙΖΑ; Να φεσωθεί ο ΕΛΓΑ με 5.300.000 και να έχει εισπράξει τα δεκαχίλιαρα 1.890.000. Θαυμάσια πρωτοτυπία!Εμείς, λοιπόν, γυρνάμε τη ρύθμιση στη δίκαιη μορφή της και αυτά τα χρήματα τα οποία ουσιαστικά σώζουμε, απευθύνονται με δίκαιο τρόπο στους παραγωγούς που ασφαλίζονται και το έχουν πραγματικά ανάγκη.Το νομοσχέδιο, βεβαίως, διορθώνει και μισές δουλειές, γιατί μισές δουλειές ήταν αυτό που αφήσατε και φέρνουμε εμείς με το άρθρο 12 για την υποχρεωτική επισήμανση στο γάλα. Διότι, εκτός του ότι προσθέτουμε τον όρο «γάλακτος» στην προέλευση, κάναμε και την αξιολόγηση των μέτρων, των μέτρων που έπρεπε να κάνετε.Διότι είχατε προθεσμία τριάντα μηνών από το 2017, κυρίες και κύριοι της Μείζονος Αντιπολίτευσης.Δεν την κάνατε, βεβαίως, αυτήν την αξιολόγηση. Την κάναμε εμείς σε χρόνο dt για να μπορούμε να αξιώσουμε από την επιτροπή την επιμήκυνση αυτών των μέτρων μέχρι το 2021. Εδώ, βεβαίως, μιλώντας για επισήμανση και σήμανση ανοίγει και «κουμπώνει» και μια άλλη μεγάλη συζήτηση που έχουμε ανοίξει στο Υπουργείο για το ελληνικό σήμα, αυτό που νομοθετήσαμε εμείς το 2014, αν θυμάστε καλά, αλλά επί των ημερών σας έμεινε πραγματικά «πουκάμισο αδειανό», χωρίς καμμία προστιθέμενη αξία, χωρίς τις ενέργειες προώθησης. Γι’ αυτό, σε συνεργασία με το Υπουργείο Ανάπτυξης και το Υπουργείο Εξωτερικών, έχουμε ξεκινήσει να δουλεύουμε για την προώθηση, την αναγνωρισιμότητα και την προστιθέμενη αξία για το ελληνικό σήμα.  Κυρίες και κύριοι συνάδελφοι, πριν κλείσω την ομιλία μου θα κάνω μια αναφορά στο άρθρο 14 για τη ρύθμιση της θήρας των αγριόχοιρων. Θέλω να πω ότι αυτή η νομοθετική πρωτοβουλία έχει ένα επιτυχές προηγούμενο: Δύο Υπουργικές Αποφάσεις, αποτέλεσμα της αγαστής και πάρα πολύ καλής συνεργασίας του Υπουργείου Αγροτικής Ανάπτυξης και του Περιβάλλοντος, με τις οποίες Κοινές Υπουργικές Αποφάσεις επετράπη η απεριόριστη κάρπωση και η θήρα του αγριόχοιρου για την υποδειγματική -και το υποστηρίζω, υποδειγματική- αντιμετώπιση της αφρικανικής πανώλης των χοίρων στη χώρα μας. Είναι πάρα πολύ σημαντικό, κυρίες και κύριοι συνάδελφοι, όταν έχει ξεκληριστεί το χοιροτροφικό κεφάλαιο της Ρουμανίας, της Βουλγαρίας, της Πολωνίας, η χώρα μας να έχει διαχειριστεί με αυτόν τον υποδειγματικό τρόπο την αφρικανική πανώλη, παίρνοντας όλα τα ισχυρά, προληπτικά μέτρα και να έχει τελικά, όπως αποδεικνύεται, μόνο ένα τροφιμογενές περιστατικό. Κλείνω την ομιλία μου μεταφέροντας στην Εθνική Αντιπροσωπεία τα λόγια του Προέδρου του Συνδέσμου της Ελληνικής Βιομηχανίας Τροφίμων, τους οποίους συναντήσαμε πριν από λίγες ημέρες στο Υπουργείο μας. Ταξιδεύω στο εξωτερικό, είπε, και αισθάνομαι υπερήφανος από το «μπράβο, τα καταφέρατε» που ακούω από όλους. Η Ελλάδα μας, είπε, δεν έχει πλέον μόνο το πλεονέκτημα της φημισμένης μεσογειακής διατροφής, αλλά και της ασφάλειας και της αξιοπιστίας. Στόχος μας, είπε ο Πρόεδρος του ΣΕΒΤ, είναι να κρατήσουμε τους καινούργιους καταναλωτές του εξωτερικού που κερδίσαμε μέσα στην πανδημία, αλλά και να κερδίσουμε καινούργιους."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Κυρία Αραμπατζή, ολοκληρώστε, παρακαλώ."
αραμπατζη αθανασιου φωτεινη,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],σερρων,['υφυπουργος αγροτικης αναπτυξης και τροφιμων(07/09/2019-27/07/2020)'],female," Ολοκληρώνω, κύριε Πρόεδρε.Τα παραπάνω λόγια, κυρίες και κύριοι συνάδελφοι, ενυλώνουν και τη στρατηγική του Υπουργείου μας στη συνολική εικόνα του νέου αναπτυξιακού μοντέλου της χώρας. Η ανάδειξη της χώρας μας παγκοσμίως ως ασφαλούς και αξιόπιστης είναι μια τεράστια παρακαταθήκη επένδυσης. Το ρεκόρ των εξαγωγών της Ελληνικής Βιομηχανίας Τροφίμων 21% το τετράμηνο του 2020, όταν όλες οι χώρες της Ευρωπαϊκής Ένωσης έβλεπαν καταβαράθρωση, μεταξύ αυτών και η Ιταλία με μείον 27%, το γεγονός ότι Πρωθυπουργός έθεσε στόχο αύξησης των εξαγωγών στο ΑΕΠ από το 38% στο 48%, το γεγονός ότι έθεσε στόχο την αύξηση της βιομηχανίας στο ΑΕΠ από το 9,5% στο 12% και στο 15% σε δεκαετία, το γεγονός ότι η Ελληνική Βιομηχανία Τροφίμων αποτελεί το ένα τέταρτο της βιομηχανίας, το γεγονός ότι είναι ιστορική ευκαιρία, κυρίες και κύριοι συνάδελφοι, της διασύνδεσης της αγροτικής βιομηχανίας με την αγροτική παραγωγή για την αύξηση της γεωργίας στο ΑΕΠ της χώρας, το γεγονός ότι όλα τα παραπάνω καθιστούν τη μεταποίηση τον αναγκαίο αναπτυξιακό κρίκο, δημιουργούν το «growth story», τη νέα ιστορία ανάπτυξης για την ελληνική γεωργία της χώρας μας. Έχουμε, λοιπόν, το σχέδιο, έχουμε το όραμα, έχουμε τα χρηματοδοτικά εργαλεία, έχουμε την όρεξη και την αταλάντευτη επιμονή και θα τα καταφέρουμε.Σας ευχαριστώ πολύ.  "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Το λόγο τώρα έχει ο κ. Ιωάννης Ανδριανός από τη Νέα Δημοκρατία.
ανδριανος σωτηριου ιωαννης,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],αργολιδος,['βουλευτης'],male," Ευχαριστώ, κύριε Πρόεδρε. Κυρίες και κύριοι συνάδελφοι, η σημερινή μέρα που η Ελλάδα γιορτάζει την Αποκατάσταση της Δημοκρατίας είναι μια πολύ δυσάρεστη μέρα για τον ελληνισμό, την ορθοδοξία, για τη δύση, το δυτικό πολιτισμό και ολόκληρο τον πολιτισμένο κόσμο, ανεξαρτήτως θρησκευτικής πίστης, γιατί σήμερα πραγματοποιήθηκε μία ακόμη βεβήλωση από την πλευρά της Τουρκίας, μια ιστορική βεβήλωση με την μετατροπή της Αγίας Σοφίας σε τζαμί μετά από ογδόντα έξι χρόνια. Η Τουρκία που με την κλιμακούμενη προκλητικότητα της σε ολόκληρη την Ανατολική Μεσόγειο στέλνει παγκοσμίως ένα μήνυμα αχαλίνωτης αναρχίας και επιθετικότητας, αγνοεί συνεχώς σε κάθε βήμα της το Διεθνές Δίκαιο. Είναι πλέον ξεκάθαρο σε ολόκληρη τη διεθνή κοινότητα ότι η Τουρκία είναι ένας επικίνδυνος «ταραξίας» που απροκάλυπτα ακολουθεί αναθεωρητική πολιτική και αδιαφορεί για τη διεθνή νομιμότητα και σταθερότητα. Επιδιώκει ενεργά τη σύγκρουση και θεωρεί βεβαίως ότι το Διεθνές Δίκαιο είναι ό,τι εκείνη θέλει και ό,τι αυτήν εξυπηρετεί. Αυτήν την αλήθεια οφείλουμε να υπογραμμίζουμε με κάθε ευκαιρία στους εταίρους και συμμάχους μας, πράγμα που το κάνει ο Κυριάκος Μητσοτάκης και η Κυβέρνηση της Νέας Δημοκρατίας. Όπως επίσης οφείλουμε να υπογραμμίζουμε προς όλες τις κατευθύνσεις την ενότητά μας, την ετοιμότητα και τη βούλησή μας να απαντήσουμε στις προκλήσεις αυτές αποτελεσματικά. Κυρίες και κύριοι συνάδελφοι, συζητάμε σήμερα ένα νομοσχέδιο που απλοποιεί σημαντικά το ρυθμιστικό πλαίσιο ίδρυσης και λειτουργίας οικονομικών δραστηριοτήτων της πρωτογενούς ανάπτυξης, και ιδιαίτερα σ' ό,τι αφορά τις υδατοκαλλιέργειες, τις κτηνοτροφικές εγκαταστάσεις, τις κτηνιατρικές δραστηριότητες, την εκτροφή και την εμπορία ζώων συντροφιάς.Σε μια εξαιρετικά δύσκολη συγκυρία για τον αγροτικό κόσμο και τον κτηνοτροφικό κόσμο με την πλειονότητα των παραγωγών να δίνουν καθημερινή μάχη επιβίωσης, η Κυβέρνηση αποδεικνύει και με το παρόν νομοσχέδιο ότι αφουγκράζεται την κραυγή αγωνίας των γεωργών και κτηνοτρόφων και προχωρά στον αναγκαίο εκσυγχρονισμό του νομικού πλαισίου. Άλλωστε ο διακηρυγμένος στόχος πρώτης προτεραιότητας της σημερινής Κυβέρνησης της Νέας Δημοκρατίας είναι η μεταρρύθμιση του κράτους σε κάθε πτυχή και έκφανση, ώστε να εξελιχθεί σε αρωγό κάθε δημιουργικής προσπάθειας για την ανάπτυξη, την ευημερία και την προκοπή. Ήδη είναι ορατά και αισθητά τα αποτελέσματα αυτής της στρατηγικής, καθώς με συγκεκριμένες πρωτοβουλίες που αφορούν κάθε Υπουργείο και κάθε πεδίο της δημόσιας δράσης εξαλείφονται γραφειοκρατικές αγκυλώσεις. Απαλλάσσεται ο πολίτης και ο επαγγελματίες από την ανάγκη να αφιερώσει πολύτιμες εργατοώρες στις συναλλαγές του με το κράτος. Αντιμετωπίζεται ριζικά και αποτελεσματικά η αβεβαιότητα με τη θέσπιση διάφανων, δίκαιων, καθολικών κανόνων για όλους. Ιδιαίτερα, μάλιστα, για τον πρωτογενή τομέα αυτή η αλλαγή νοοτροπίας και πρακτικής έχει τεράστια σημασία. Οι αγρότες και οι κτηνοτρόφοι βλέπουν συχνά καθυστερήσεις στην καταβολή επιδοτήσεων και αποζημιώσεων. Ταλαιπωρούνται με δαιδαλώδεις διαδικασίες. Υφίστανται συχνά τις άδικες και σκληρές επιπτώσεις της αβεβαιότητας στις σχέσεις τους με το κράτος. Και όλα αυτά σε ένα περιβάλλον όπου συχνά το κόστος παραγωγής αυξάνεται, την ώρα που μειώνονται οι τιμές παραγωγού, για παράδειγμα, στο ελαιόλαδο, όπου οι συνέπειες της κλιματικής αλλαγής, των φυτονόσων, των ζωονόσων συχνά ξεκληρίζουν καλλιέργειες και κτηνοτροφικές εγκαταστάσεις. Παρόλα αυτά, ακόμη και μέσα σε αυτό το εξαιρετικά εχθρικό περιβάλλον οι Έλληνες γεωργοί και κτηνοτρόφοι αποδεικνύουν καθημερινά με τη δημιουργικότητα και την εργατικότητα τους, με την ποιότητα των προϊόντων που παράγουν, τις μεγάλες προοπτικές και τα συγκριτικά πλεονεκτήματα του ελληνικού αγροτικού τομέα. Και μέσα από μεταρρυθμίσεις για την απλοποίηση των διαδικασιών, όπως αυτές που προωθούνται από την ηγεσία του Υπουργείου Αγροτικής Ανάπτυξης και τον Υπουργό τον κ. Βορίδη και τους Υφυπουργούς, βεβαίως, και τους συνεργάτες του, με το νομοσχέδιο που συζητάμε σήμερα -για παράδειγμα, για τις κτηνοτροφικές εγκαταστάσεις, τις κτηνιατρικές δραστηριότητες και τις ιχθυοκαλλιέργειες- δίνεται στους παραγωγούς η ευκαιρία να αναπτύξουν με μεγαλύτερη ελευθερία τα δημιουργικά τους σχέδια, με τον ίδιο πάντα σεβασμό στο φυσικό περιβάλλον, τη δημόσια υγεία και τις ιδιαίτερες ανάγκες των τοπικών κοινωνιών. Χαρακτηριστική ως προς αυτό είναι η πρόβλεψη για υποχρεωτική χρονική περίοδο απάντησης του κράτους στα σχετικά αιτήματα έγκρισης. Με αυτόν τον τρόπο το βάρος της διαδικασίας περνά συμβολικά και ουσιαστικά από τον πολίτη στο κράτος, το οποίο με την κατάλληλη βεβαίως στελέχωση και υποδομή καλείται να λειτουργήσει πιο γρήγορα και αποτελεσματικά. Ιδιαίτερα επίσης, θέλω να σταθώ στις προβλέψεις που ενισχύουν τη δυνατότητα συνεργασίας των οργανισμών τοπικής αυτοδιοίκησης με τον «ΕΛΓΟ ΔΗΜΗΤΡΑ» διευρύνοντας τα αναπτυξιακά εργαλεία που έχουν οι ΟΤΑ στη διάθεσή τους να παρέχουν νέες θεσμικές δυνατότητες συμπράξεων για τον εκσυγχρονισμό και την ανάπτυξη του αγροτικού τομέα, την βελτίωση των παραγωγικών διαδικασιών, την ενίσχυση της ανταγωνιστικότητας, την πιστοποίηση των ποιοτικών αγροτικών προϊόντων και τροφίμων, την καθιέρωση και πιστοποίηση ορθών γεωργικών πρακτικών και τους ελέγχους στην αλυσίδα παραγωγής και διακίνησης του γάλακτος και του κρέατος στη χώρα. Είναι ένα βήμα που φέρνει τους ειδικούς επιστήμονες πιο κοντά στη διαδικασία της παραγωγής ενισχύοντας τη δυνατότητα προστιθέμενης αξίας για τους παραγωγούς μας.Κυρίες και κύριοι συνάδελφοι, επειδή άκουσα ότι δεν έχει κάνει τίποτα η Κυβέρνηση στους δέκα-δώδεκα μήνες που είναι στην διακυβέρνηση της χώρας στον τομέα αυτό, θέλω να σας υπενθυμίσω ότι διαπραγματευόσασταν το 2018 τη νέα ΚΑΠ με 18.200.000.000 και εμείς καταφέραμε τελικά ο προϋπολογισμός για τον αγροτικό τομέα να είναι 19.501.000.000 ευρώ.Να θυμίσω για το θέμα της ΔΕΗ και την επανασύνδεση λόγω της οικονομικής αδυναμίας να πληρώσουν το ρεύμα και τις αρδεύσεις οι αγρότες ότι με 15% προκαταβολή και ρυθμίσεις τους δόθηκε η δυνατότητα, όταν εσείς είχατε προκαταβολές 30% και 40%.Να θυμίσω την κατάργηση του τέλους επιτηδεύματος 650 ευρώ στους αγρότες που θα καλούντο να πληρώσουν από το επόμενο βήμα.Να θυμίσω για παράδειγμα στους κτηνοτρόφους που η αποζημίωση που προχώρησε η Κυβέρνηση, για 4 ευρώ ανά ζώο στους παραγωγούς και πωλητές λαϊκών αγορών που δεν μπορούσαν να πουλήσουν τα προϊόντα τους λόγω του κορωνοϊού, εκτός νόμου παραγωγής και βεβαίως τους παραγωγούς ανθέων. Βεβαίως, αυτές οι διαδικασίες χρειάζονται την έγκριση της Ευρωπαϊκής Επιτροπής και ευελπιστούμε ότι θα έρθει σύντομα ώστε οι δικαιούχοι να πάρουν αυτήν την πολύτιμη στήριξη, ανάσα για την οικονομική τους επιβίωση.Σε κάθε περίπτωση η Κυβέρνηση προχωρά, στηρίζει τους αγρότες, στηρίζει τα προϊόντα υψηλής αξίας που παράγουν, γιατί είναι στρατηγική μας επιλογή να στηρίξουμε τον πρωτογενή τομέα. Με πρωτοβουλίες, λοιπόν, όπως αυτές που καταγράφονται στο παρόν νομοσχέδιο, και με την ευρύτερη αλλαγή νοοτροπίας που θα μειώσει γραφειοκρατικά κόστη και ταλαιπωρία, θα καταστήσει επιτέλους το κράτος πραγματικό αρωγό στον παραγωγό, μπορούμε να διασφαλίσουμε για την πρωτογενή παραγωγή του τόπου μας το μέλλον που της αξίζει.Και βεβαίως, με την υλοποίηση των μεγάλων αναπτυξιακών έργων, όπως τα αρδευτικά, όπως άκουσα και τον Υφυπουργό και πιστεύω θα ακούσουμε και τον Υπουργό σε λίγο, η Αργολίδα έχει το τεράστιο πρόβλημα καθυστερήσεων στο έργο του Αναβάλου. Πιστεύουμε, κύριε Υπουργέ, επειδή το γνωρίζετε πάρα πολύ, θα προχωρήσετε σύντομα τις διαδικασίες και τα έργα ολοκλήρωσης τόσο στο Αργολικό Πεδίο όσο και στη επέκταση προς την Ερμιονίδα.Ευχαριστώ πολύ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε.Να συνεχίσουμε τώρα με την κυρία Ασημίνα Σκόνδρα, παρακαλώ για έξι λεπτά.Αμέσως μετά ολοκληρώνουμε με τον κύριο Στέλιο και θα πάρουν για δύο λεπτά οι εισηγητές για δευτερολογία, εφόσον το επιθυμούν. Και θα κλείσει ο κύριος Υπουργός, σύντομα.Ορίστε, κυρία Σκόνδρα, έχετε τον λόγο."
σκονδρα κωνσταντινου ασημινα,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],καρδιτσας,['βουλευτης'],female," Ευχαριστώ, κύριε Πρόεδρε.Κύριε Υπουργέ, κυρία Υφυπουργέ, κυρίες και κύριοι συνάδελφοι, ιστορική μέρα πράγματι η σημερινή και παράξενη θα έλεγα από την εναλλαγή των συναισθημάτων και τις μνήμες που ζωντανεύουν. Γιορτάζουμε από τη μία μεριά τα σαράντα έξι χρόνια αποκατάστασης της Δημοκρατίας στην πατρίδα μας από τον εθνάρχη μας, τον Κωνσταντίνο Καραμανλή και η ευθύνη και το χρέος το δικό μας είναι να την διασφαλίσουμε και αλώβητη να την παραδώσουμε στις επόμενες γενιές.Παράλληλα, σήμερα ο Ελληνισμός απανταχού της γης νιώθει πίκρα και αγανάκτηση για την ψευδεπίγραφη επίδειξη ισχύος του Τούρκου Προέδρου στην Αγία Σοφία. Όμως ότι και να κάνουν η Αγία Σοφία παραμένει αγέρωχη και καθαγιασμένη, σύμβολο του χριστιανισμού και παγκόσμιας ακτινοβολίας πολιτιστικό μνημείο, που ανήκει σε όλους μας και ανήκει σε όλη την ανθρωπότητα. Και μπορεί σήμερα εμάς να μας προκαλούν, όμως για εκείνους είναι η προσβολή που γονατίζουν μέσα στον ορθόδοξο ελληνικό ναό.Σήμερα επίσης, πονάει η ψυχή μας και για έναν άλλο λόγο, για τα δύο χρόνια από την τραγωδία στο Μάτι και οι αδικοχαμένοι με τραγικό θάνατο και οι συγγενείς τους που θρηνούν ζητούν δικαίωση.Επί του νομοσχεδίου τώρα, κυρίες και κύριοι συνάδελφοι. Σε μόλις ένα χρόνο η Κυβέρνηση του Κυριάκου Μητσοτάκη έφερε σε αυτή την Αίθουσα, συζητήθηκαν, ψηφίστηκαν και έγιναν νόμοι του κράτους περίπου εκατό νομοσχέδια. Εδώ πρέπει να ομολογήσουμε όλοι ότι πρόκειται για ένα πολύ πλούσιο νομοθετικό έργο. Όλα αυτά τα νομοσχέδια, ανεξαρτήτου θέματος, τομέα και Υπουργείου, έχουν ένα κοινό στρατηγικό σημείο. Μεταξύ των οποίων άλλων διατάξεων υπακούουν και στο σχεδιασμό διαμόρφωσης του κατάλληλου περιβάλλοντος, ώστε η οποία μικρή ή μεγάλη επιχειρηματική, παραγωγική ή εμπορική δραστηριότητα να μπορεί να αναπτυχθεί και να βρει εύφορο έδαφος για να καρποφορήσει και να αποδώσει. Θεραπεύουν, λοιπόν, παθογένειες της δημόσιας διοίκησης. Ρυθμίζουν και απλοποιούν νομικά και διοικητικά πλαίσια. Αίρουν γραφειοκρατικά εμπόδια. Αποσαφηνίζουν, τακτοποιούν και καλύπτουν κενά σε χρόνια πάσχοντα θέματα.Την πολιτική αυτή ακολουθεί και εφαρμόζει και η ηγεσία του Υπουργείου Αγροτικής Ανάπτυξης και Τροφίμων, ο κ. Βορίδης και οι άξιοι Υφυπουργοί του. Τόσο στο σημερινό νομοσχέδιο όσο και στα προηγούμενα, τα οποία κατέθεσαν, δίνει χώρο να αναπνεύσουν οι άνθρωποι της παραγωγής που θέλουν να επενδύσουν και να δημιουργήσουν. Απλουστεύει διαδικασίες. Μειώνει διοικητικά βάρη. Και καθορίζει επακριβώς, τα απαιτούμενα για ίδρυση και λειτουργία κτηνοτροφικών εγκαταστάσεων, μονάδων υδατοκαλλιέργειας, εκτροφείων ζώων συντροφιάς και κτηνιατρικών κλινικών.Σωστή και δίκαιη, κύριε Υπουργέ, η ρύθμιση του καθορισμού των πενήντα ημερών από την υποβολή αίτησης του ενδιαφερομένου για να απαντήσουν οι αρμόδιες υπηρεσίες, διαφορετικά να θεωρείται σιωπηρή έγκριση του αιτήματος. Δεν νοείται το ίδιο το δημόσιο αντί να είναι αρωγός και να εκτελεί το σκοπός στον οποίο οφείλει την ύπαρξη του, δηλαδή να υπηρετεί τον πολίτη, να στέκεται εμπόδιο και να καθυστερεί χρόνια μία δραστηριότητα στερώντας οφέλη από τον ενδιαφερόμενο, αλλά και την τοπική κοινωνία.Θα σταθώ και στην απλούστευση διαδικασιών των κτηνοτροφικών εγκαταστάσεων τόσο από το πλήθος των κτηνοτρόφων που υπάρχουν στην Καρδίτσα όσο και από την υπηρεσιακή μου σχέση μαζί τους, γνωρίζω πολύ καλά το πρόβλημα που αντιμετωπίζουν και το πόσο μεγάλος ανασταλτικός παράγοντας είναι στην επαγγελματική τους δραστηριότητα και στην επέκταση της. Η ρύθμιση αυτή θα τους διευκολύνει και θα τους ενισχύσει, έτσι ώστε να διατηρηθούν στο επάγγελμα και να βελτιωθεί η ανάπτυξή τους.Σημαντική είναι επίσης, η ρύθμιση επαναφοράς του ανώτατου ορίου αποζημιώσεων από τον ΕΛΓΑ. Θα συμβάλει στην οικονομική εξυγίανση του Οργανισμού και στο σωστό χρόνο πληρωμών των πληγέντων παραγωγών. Και φυσικά στην καταβολή όλου του ποσού, όπως γινόταν μέχρι το 2015, διότι μετά η Κυβέρνηση ΣΥΡΙΖΑ-ΑΝΕΛ πλήρωνε και με δόσεις και με χρονοκαθυστέρηση.Ουσιαστική επίσης, κύριε Υπουργέ, είναι η ευκαιρία που δίνεται στον «ΕΛΓΟ ΔΗΜΗΤΡΑ» να συνάπτει συμβάσεις με τους ΟΤΑ. Αξιοποιώντας η τοπική αυτοδιοίκηση τα επιστημονικά κεκτημένα του Οργανισμού θα στηρίζει και θα προάγει τον πρωτογενή τομέα προς όφελος των ίδιων των παραγωγών και των τοπικών αγροτικών οικονομιών.   Η παράταση δυνατότητας στείρας και ο πληθυσμιακός έλεγχος των αγριόχοιρων, όσο κι αν ακούγεται περίεργο σε κάποιους, είναι πολύ σημαντικό, ειδικά για κάποιες περιοχές μεταξύ των οποίων και η Καρδίτσα. Σκεφτείτε ότι το πλήθος είναι τέτοιο που καταστρέφουν ολόκληρες φυτείες και κυκλοφορούν κοντά σε κατοικημένες περιοχές προξενώντας ακόμα και ατυχήματα, χώρια από τον κίνδυνο εξάπλωσης της Αφρικανικής Πανώλης.Σωστή και ρεαλιστική, εκπέμποντας επενδυτικό πνεύμα, κύριε Υπουργέ, είναι η διάταξη της παραχώρησης προς χρήση ανεκμετάλλευτων ακινήτων του δημοσίου για επενδύσεις υπαγμένων στον αναπτυξιακό νόμο. Κυρίες και κύριοι συνάδελφοι, κύριε Υπουργέ, ο αριθμός και η ταχύτητα των νομοσχεδίων που εισάγετε δείχνει την κάθετη απόφασή σας να βγάλετε από το τέλμα τον πρωτογενή τομέα και να τον καταστήσετε και πάλι προσοδοφόρο στους υπάρχοντες αγρότες και ελκυστικό στους νέους. Πέραν των άλλων, βασική προϋπόθεση και το γνωρίζετε είναι η μείωση του κόστους παραγωγής. Κυρίαρχη παράμετρος στο κόστος είναι η άρδευση. Πιστεύω ότι εκεί πρέπει να ρίξουμε βάρος και υπάρχουν τρόποι να εξασφαλιστεί νερό και αρκετό σε ποσότητα και φθηνό σε τιμή, ρίχνοντας κατακόρυφα και το συνολικό κόστος. Θα σας πω για παράδειγμα ότι στην Καρδίτσα η άρδευση κοστίζει σε αγρότες μέχρι και 70 ευρώ το στρέμμα, ενώ αλλού αγρότες ποτίζουν με 7 ευρώ το στρέμμα. Την ίδια στιγμή υπάρχει νερό να ικανοποιήσει όλες τις ανάγκες, όμως, άλλο χύνεται στη θάλασσα όπως του Αχελώο και άλλο χάνεται στο δρόμο μέχρι τα χωράφια, διότι δεν υπάρχουν τα κατάλληλα αρδευτικά έργα. Ξέρω ότι τα έργα δεν είναι στη δική σας αρμοδιότητα, κύριε Υπουργέ, όμως, είναι η παραγωγή και το κόστος καλλιέργειας και θα ήθελα από αυτό το Βήμα να σας ζητήσω να συμβάλλετε δυναμικά, ώστε να ολοκληρωθούν τα έργα του Αχελώο και να σωθούν και οι αγρότες του Θεσσαλικού Κάμπου και το περιβάλλον, κάτι που είναι πάγια θέση της Νέας Δημοκρατίας και ειλημμένη απόφαση του Κυριάκου Μητσοτάκη. Κυρίες και κύριοι συνάδελφοι, η Νέα Δημοκρατία ως λαϊκό κόμμα στη μακρά της πορεία έχει καταγράψει την ιδιαίτερη σχέση που έχει με τον αγροτικό κόσμο, τον κόσμο της παραγωγής και του μόχθου τους θεματοφύλακες της παράδοσης και της υπαίθρου, τους ακρίτες που σε πολλά σημεία της χώρας φυλάνε Θερμοπύλες. Ως φιλελεύθερη παράταξη αναγνωρίζει ως σταθερό πυλώνα της οικονομίας τον πρωτογενή τομέα, γιατί μπορεί να παράξει πλούτο, να εξασφαλίσει αυτάρκεια στη χώρα, να ισορροπήσει το εμπορικό μας ισοζύγιο, γιατί μπορεί να γίνει η βάση μιας νέας εκβιομηχάνισης της χώρας, να στηριχθεί σε αυτόν η δευτερογενής και τριτογενή μεταποίηση. Μπορεί να απορροφήσει δισεκατομμύρια ευρώ από ευρωπαϊκά κονδύλια. Μπορεί να δημιουργήσει χιλιάδες θέσεις εργασίας. Έχει πολλά περιθώρια ανάπτυξης και η Κυβέρνησή μας δρομολογεί μεθοδικά τις αλλαγές που θα δώσουν την ώθηση που χρειάζεται και για να παίξει πρωταγωνιστικό ρόλο και πάλι στην ανασυγκρότηση της χώρας. Όσο για σας, συνάδελφοι του ΣΥΡΙΖΑ, θα σας έλεγα να ψηφίσετε το σημερινό και όσα ακόμα νομοσχέδια αφορούν τον αγροτικό κόσμο. Θα ήταν μια έμπρακτη συγνώμη για όσα τους κάνατε την περίοδο που κυβερνήσατε, τότε που επιχειρήσαμε κατά το σταλινικό σας πρότυπο να φτιάξετε τις κολεκτίβες και τους αγρότες-κολίγους και πάλι στα χωράφια τους, τότε με την υπερφορολόγηση, την αύξηση των ασφαλιστικών εισφορών, την αύξηση του ΦΠΑ στα εφόδια, την προκαταβολή φόρου, την κατάργηση της επιστροφής του ΦΠΑ στο πετρέλαιο και άλλα που είχατε στα σκαριά και ευτυχώς δεν προλάβατε. Νομίζετε ότι οι αγρότες τα ξέχασαν. Όχι, τα θυμούνται! Και ξέρετε τι λένε; Μια φορά Αριστερά, ποτέ ξανά Αριστερά. Ευχαριστώ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε.Ολοκληρώνουμε με τον κ. Στύλιο. Μετά θα πάρουν τον λόγο οι εισηγητές για δευτερολογίες από δύο λεπτά και θα κλείσει ο κύριος Υπουργός, ο όποιος θα έχει μια σύντομη παρέμβαση. Κύριε συνάδελφε, έχετε τον λόγο για έξι λεπτά."
στυλιος δημοσθενη γεωργιος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],αρτας,['βουλευτης'],male," Ευχαριστώ, κύριε Πρόεδρε.Κυρίες και κύριοι συνάδελφοι, σήμερα σαράντα έξι χρόνια μετά την αποκατάσταση της δημοκρατίας σε αυτές τις δύσκολες στιγμές που περνά η πατρίδα μας αποδεικνύεται για ακόμα μια φορά ότι οι επιλογές του Εθνάρχη μας Κωνσταντίνου Καραμανλή, η πίστη του στους θεσμούς της αστικής δημοκρατίας και η συμμετοχή μας στην Ενωμένη Ευρώπη ως ισότιμο μέλος αποτελούν ένα ασφαλές λιμάνι για τη χώρα μας όταν βρίσκεται σε δύσκολες και ανεξέλεγκτες καταστάσεις. Συνεχίζουμε στα χνάρια του με αλήθεια, σοβαρότητα και αίσθημα πατριωτικής ευθύνης.Τώρα, σε σχέση με το νομοσχέδιο, ο πρωτογενής τομέας είναι ένας τομέας υψηλής προστιθέμενης αξίας για τη χώρα μας. Είναι ο τομέας που παράγει πλούτο, εξάγει στηρίζει την ύπαιθρο και τις παραμεθόριες περιοχές. Δίνει διάσταση και ύπαρξη στον τόπο μας. Είναι ο τομέας εκείνος που μπορεί και πρέπει να παίξει τον δικό του πρωταγωνιστικό ρόλο στο νέο παραγωγικό μοντέλο της πατρίδας μας. Οι πολιτικές ενίσχυσής του δεν μπορούν να είναι πλέον μόνο επιδοματικές. Πρέπει να είναι αναπτυξιακές, να αντιμετωπίζουν τον αγρότη ως έναν σύγχρονο επιχειρηματία, ως έναν τεχνοκράτη, να δημιουργούν ένα περιβάλλον φιλικό στην παραγωγή και την καινοτομία, να του δίνουν κίνητρα και ευκαιρίες να σταθεί ανταγωνιστικά στις παγκόσμιες αγορές, να του δίνουν κίνητρα για συνεργασίες, για συνέργειες, έτσι ώστε να έχει καλύτερη πρόσβαση σε χρηματοδότηση, σε αγορές, σε νέα περιβάλλοντα. Η πολιτική της Κυβέρνησής μας και του αρμόδιου Υπουργείου προς αυτήν την κατεύθυνση κινείται από την πρώτη μέρα ανάληψης των καθηκόντων της, στην κατεύθυνση της παραγωγής πλούτου για τους αγρότες τους, γεωργούς, τους κτηνοτρόφους, τους αλιείς, της παραγωγής πλούτου για τη χώρα. Ο πρωτογενής τομέας είναι αυτός ο οποίος ενισχύει την εξωστρέφεια της πατρίδας μας και δίνει δύναμη με τις εξαγωγές του. Κυρίες και κύριοι συνάδελφοι, το παρόν σχέδιο νόμου κινείται στην παραπάνω λογική. Στοχεύει στην απλούστευση των αδειοδοτήσεων των οικονομικών δραστηριοτήτων, την άρση γραφειοκρατικών εμποδίων και την ενίσχυση των επενδύσεων στον πρωτογενή τομέα. Είναι μια προσπάθεια που έρχεται ως συνέχεια του νόμου για τους αγροτικούς συνεταιρισμούς που ψηφίστηκε από την Βουλή μετά από εισήγηση της Κυβέρνησης. Είναι μια προσπάθεια που έρχεται ως συνέχεια του νόμου που πρόσφατα ψηφίσαμε περί αναβάθμισης και εκσυγχρονισμού του αγροτικού τομέα, με ουσιαστικές ρυθμίσεις που αφορούσαν στην αυστηροποίηση των προστίμων για τα προϊόντα ονομασίας προέλευσης και ήδη οι κτηνοτρόφοι μας βλέπουν την τιμή του γάλακτος να αυξάνεται και να υπάρχει μεγαλύτερη ζήτηση. Είναι η συνέχεια μιας πολιτικής όπου οι ασφαλιστικές εισφορές των αγροτών είναι στην κατώτατη κλίμακα, στα 120 ευρώ το μήνα, ενώ με τον νόμο του ΣΥΡΙΖΑ θα ξεπερνούσαν τα 200 ευρώ το μήνα. Είναι μια συνέχεια της πολιτικής που έχει λιγότερη φορολόγηση στους αγρότες. Είναι μια συνέχεια της πολιτικής που την επόμενη εβδομάδα θα ψηφίσουμε την κατάργηση του τέλους επιτηδεύματος για τους παραγωγούς, τους γεωργούς και τους κτηνοτρόφους. Είναι, λοιπόν, μια πολιτική η οποία δίνει περισσότερους βαθμούς ελευθερίας στον παραγωγικό τομέα της χώρας μας. Με το σχέδιο νόμου που συζητούμε μειώνουμε τη γραφειοκρατία και τα διοικητικά βάρη καθορίζοντας με σαφήνεια τα απαιτούμενα δικαιολογητικά για την έκδοση των εγκρίσεων ίδρυσης και λειτουργίας επιχειρήσεων. Το κυριότερο είναι ότι προβλέπεται καθορισμένο ως χρόνος πενήντα ημερών από την υποβολή της αίτησης εντός του οποίου οι αρχές οφείλουν να απαντήσουν. Αν παρέλθει το χρονικό διάστημα χωρίς απάντηση θεωρείται σιωπηρή έγκριση του αιτήματος. Και όλα αυτά μέσω μιας νέας πλατφόρμας με τον τίτλο «Notify business». Δεν χρειάζεται να έρχεται σε επαφή και να έχει συναλλαγή και συνδιαλλαγή ο πολίτης με τις υπηρεσίες. Συνεπώς, η συγκεκριμένη ρύθμιση απηχεί την ικανοποίηση ενός πάγιου αιτήματος της επιχειρηματικής κοινότητας προς όφελος της οικονομίας, της απασχόλησης, της δημιουργίας νέων περισσότερων θέσεων εργασίας. Και αυτό γίνεται χωρίς καμία έκπτωση στον έλεγχο και την εποπτεία της δραστηριότητας. Επίσης, με το παρόν σχέδιο νόμου επαναφέρεται η ρύθμιση ως ανώτατο όριο αποζημίωσης από τον ΕΛΓΑ στους δικαιούχους ασφαλισμένους. Το ποσό δεν μπορούσε να υπερβαίνει τα 70.000 ευρώ ανά δικαιούχο, ενώ προβλεπόταν διπλασιασμός της αποζημίωσης για καλλιέργειες δύο περιόδων εντός του ίδιου έτους. Η συγκεκριμένη ρύθμιση έρχεται να αποκαταστήσει τη ζημιά που επέφερε η πολιτική του ΣΥΡΙΖΑ στον οργανισμό της τάξης των 3εκατομμυρίων την περίοδο 2016-2018. Και να θυμίσω την πρόσφατη απόφαση της Κυβέρνησης για πρώτη φορά από το 2011 να χορηγηθεί ο ΕΛΓΑ με κρατικά χρήματα 35 εκατομμυρίων ευρώ που δίνουν βιωσιμότητα και στέκεται ο Οργανισμός.Είναι μία σημαντική, μία γενναία απόφαση που δείχνει έμπρακτα ότι η Κυβέρνησή μας, η Κυβέρνηση του Κυριάκου Μητσοτάκη με πράξεις στηρίζει τον πρωτογενή τομέα της πατρίδας μας.Με δυο λέξεις, αναφέρομαι στις εξής ρυθμίσεις του νομοσχεδίου:Πρώτον, στη θεσμοθέτηση του αδικήματος της ιχθυοκλοπής και της ιχθυοκτονίας. Δεύτερον, στη δυνατότητα της θήρας αγριόχοιρων και των ημίαιμων χοίρων καθ’ όλη τη διάρκεια του κυνηγετικού έτους -τελειώνω, κύριε Πρόεδρε, σε ένα λεπτό- ή της κυνηγετικής περιόδου. Είναι μια σημαντική νομοθετική παρέμβαση που συμβάλλει και στον περιορισμό της αφρικανικής πανώλης στη χώρα μας και υπήρξαν πολύ σημαντικές και ουσιαστικές αποφάσεις από την ηγεσία του Υπουργείου Αγροτικής Ανάπτυξης και Τροφίμων.Τρίτον, στην επίλυση της εκκρεμότητας σχετικά με το καθεστώς των νομίμως υφισταμένων κτηρίων που βρίσκονται σε γη υψηλής παραγωγικότητας. Και εκεί, κύριε Υπουργέ, θα μπορούσε να υπάρξει από εσάς μια πρωτοβουλία στο μέλλον να συγκροτήσετε μία επιτροπή, επιστημονική, τεχνοκρατική, για να γίνει χαρακτηρισμός των γαιών στο σύνολο της χώρας, ούτως ώστε να ξέρουμε ποια γη είναι υψηλής παραγωγικότητας, ποια είναι μεσαίας και ποια είναι χαμηλότερης. Να ξεκαθαριστεί και αυτό το τοπίο, μέσα στα πολλά που έχετε να πράξετε ακόμα.Θα είναι μεγάλη μου παράλειψη να μην αναφερθώ στην αναγραφή της προέλευσης του γάλακτος, που και αυτό συμβάλλει στην τόνωση, στην ενίσχυση των ελληνικών γαλακτοκομικών προϊόντων, μία σημαντική απόφαση από την ηγεσία του Υπουργείου Αγροτικής Ανάπτυξης και Τροφίμων.Κυρίες και κύριοι συνάδελφοι, το νομοσχέδιο κινείται στη σωστή κατεύθυνση. Αντανακλά τη φιλοσοφία και την κουλτούρα της Κυβέρνησης, που δεν είναι άλλη από το άνοιγμα της οικονομίας, τη δημιουργία ευκαιριών για τους πολλούς και την αύξηση του ατομικού και του εθνικού πλούτου της πατρίδας μας.Ευχαριστώ πολύ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Ευχαριστούμε.Η κυρία Μπακαδήμα είναι εδώ;
βιλιαρδος διονυσιου βασιλειος,24/07/2020,period 18 review 9,session 1,sitting 187,ελληνικη λυση - κυριακος βελοπουλος,['μητσοτακη κυριακου(08/07/2019-28/07/2020)'],επικρατειας,['βουλευτης'],male," Δεν θα μιλήσει, κύριε Πρόεδρε."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Κύριε Βιλιάρδο, έχετε τον λόγο για δύο λεπτά."
βιλιαρδος διονυσιου βασιλειος,24/07/2020,period 18 review 9,session 1,sitting 187,ελληνικη λυση - κυριακος βελοπουλος,['μητσοτακη κυριακου(08/07/2019-28/07/2020)'],επικρατειας,['βουλευτης'],male," Ευχαριστώ, κύριε Πρόεδρε.Θα μιλήσω μόνο για να διορθώσω μερικά λάθη.Πρώτον, ο Υφυπουργός σας είπε πως τα φωτοβολταϊκά στη Γερμανία είναι στο 18%. Λάθος είναι στο 8,2%. Έχω εδώ ένα γράφημα. Θα το καταθέσω για τα Πρακτικά. Το γράφημα είναι από τις 10 Ιουνίου του 2020, οπότε καταλαβαίνετε ότι είναι αρκετά πρόσφατο. Στη σελίδα 10 της μελέτης, η οποία περιέχει το γράφημα και μπορείτε να τη διαβάσετε, γράφει ότι τα φωτοβολταϊκά επιτρέπονται από το 2010 μόνο σε άγονη γη και κατά μήκος αυτοκινητοδρόμων. Δηλαδή, ακριβώς το αντίθετο από αυτό που είπε ο Υφυπουργός σας. Κάτι δεν πάει καλά.Στη σελίδα 17 θα διαβάσετε ότι τα φωτοβολταϊκά δεν επιχορηγούνται γενικά και στη σελίδα 20 ότι τα φωτοβολταϊκά αυξάνουν το κόστος ηλεκτρισμού των νοικοκυριών.Τώρα θα καταθέσω μία εικόνα για τα Πρακτικά για το πώς είναι στη Γερμανία τα φωτοβολταϊκά, για να δείτε ότι δεν έχει απολύτως καμία σχέση με την Ελλάδα. Είναι πάνω από την αγροτική γη. Κάτω είναι η αγροτική γη. Δεν την ενοχλεί καθόλου. Σε καμία περίπτωση, δεν είναι όπως είναι στην Ελλάδα.Δεύτερον, εσείς είπατε πως δεν υπάρχουν στο νομοσχέδιο τα φωτοβολταϊκά. Είναι λάθος. Είναι στο άρθρο 7. Το διαβάζω: Γράφει καθαρά «Σε αγροτεμάχια που χαρακτηρίζονται από τη Διεύθυνση… …απαγορεύεται η άσκηση οποιασδήποτε άλλης δραστηριότητας, εκτός από την αγροτική εκμετάλλευση, αγροτική δραστηριότητα, κατά την έννοια του νόμου… …και την παραγωγή ηλεκτρικής ενέργειας από σταθμούς ΑΠΕ». Είναι ξεκάθαρο αυτό."
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male, Δεν είναι νέα διάταξη.
βιλιαρδος διονυσιου βασιλειος,24/07/2020,period 18 review 9,session 1,sitting 187,ελληνικη λυση - κυριακος βελοπουλος,['μητσοτακη κυριακου(08/07/2019-28/07/2020)'],επικρατειας,['βουλευτης'],male, Το ίδιο σας είπε και ο Βουλευτής της Λάρισας. Ο δικός σας Βουλευτής το επιβεβαίωσε.
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male, Είναι υφιστάμενη διάταξη.
βιλιαρδος διονυσιου βασιλειος,24/07/2020,period 18 review 9,session 1,sitting 187,ελληνικη λυση - κυριακος βελοπουλος,['μητσοτακη κυριακου(08/07/2019-28/07/2020)'],επικρατειας,['βουλευτης'],male," Εντάξει, αλλά το γράφει μέσα στο νομοσχέδιο. Αυτό ακριβώς εμείς είδαμε και σε αυτό ακριβώς αναφερθήκαμε.Μετά ο Εισηγητής είπε ότι τα φωτοβολταϊκά είναι για αγρότες μόνο. Δεν είναι για αγρότες. Θα καταθέσω για τα Πρακτικά ένα άρθρο από εφημερίδα που λέει ξεκάθαρα ότι ο κ. Μαρινάκης αγόρασε τρεις χιλιάδες στρέμματα στη Λάρισα για κατασκευή φωτοβολταϊκών σε χωράφια.Επίσης, ο κ. Βλάχος υπονόησε πως με κεντρική κατεύθυνση του πρωτογενούς τομέα εννοούσαμε την κρατική παρέμβαση. Είναι, επίσης, λάθος. Δεν έχει καμία σχέση. Αναφέραμε στην Επιτροπή το παράδειγμα της Ισπανίας, η οποία καθορίζει ποσότητες καλλιέργειας ανάλογα με αυτές που μπορεί να πουλήσει.Τέλος, σας ζητήσαμε και εμείς και το ΚΚΕ να αποσύρετε την παράγραφο 5 του άρθρου 6, επειδή τη θεωρούμε άδικη, αυτήν δηλαδή που αφορά την επιστροφή των ποσών από τους αγρότες. Είναι άδικη.Ευχαριστώ πολύ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Ευχαριστούμε.Η κυρία Μανωλάκου έχει τον λόγο.
μανωλακου εμμανουηλ διαμαντω,24/07/2020,period 18 review 9,session 1,sitting 187,κομμουνιστικο κομμα ελλαδας,['μητσοτακη κυριακου(08/07/2019-28/07/2020)'],β' πειραιως,['βουλευτης'],female," Θα αναφερθώ λίγο στη φιέστα της τουρκικής Κυβέρνησης. Είναι προκλητική, είναι απαράδεκτη να μετατρέψει την Αγιά Σοφιά, αυτό το παγκόσμιας πολιτιστικής κληρονομιάς μνημείο, σε τζαμί. Κλιμακώνεται προκλητικότητα της Τουρκίας βήμα-βήμα. Οξύνει θρησκευτικούς και εθνικιστικούς ανταγωνισμούς που αξιοποιούνται από τους ισχυρούς της γης για τη διαίρεση των λαών.Όμως, είναι προκλητικές και γλυκανάλατες οι αντιδράσεις και των ΗΠΑ και της Ευρωπαϊκής Ένωσης. Αυτοί είναι οι σύμμαχοι; Αυτοί είναι οι προστάτες του Διεθνούς Δικαίου; Ή είναι αυτές οι δυνάμεις που ανέχονται -αν δεν ενθαρρύνουν- την τουρκική προκλητικότητα; Εμείς λέμε αν δεν είχε τις πλάτες τους, δεν θα προχώραγε ο Ερντογάν.Όμως, κυρίως πήρα τον λόγο για να πω για την κοινή ανακοίνωση που έχουν εκδώσει το Κομμουνιστικό Κόμμα Ελλάδας και το Κομμουνιστικό Κόμμα Τουρκίας. Εκφράζουμε την ανησυχία μας και τα δύο κόμματα για τις τελευταίες επικίνδυνες εξελίξεις στις σχέσεις των δύο κρατών και καταδικάζουμε ενέργειες που κινούνται στην κατεύθυνση όξυνσης και της πολεμικής σύγκρουσης. Σημειώνουμε σε αυτή την κοινή ανακοίνωση πως η απόφαση της τουρκικής ηγεσίας να προχωρήσει στη μετατροπή της Αγίας Σοφιάς σε τζαμί κινείται στην κατεύθυνση της αξιοποίησης των θρησκευτικών ζητημάτων για τον φανατισμό και τη διαίρεση των λαών, ενώ αποτελεί και επίθεση ενάντια των κοσμικών δυνάμεων στην Τουρκία. Και τα δύο κόμματά μας υποστηρίζουμε να μείνει η Αγιά Σοφιά δημόσιο μουσείο, σαν ένα από τα καλύτερα διατηρημένα ιστορικά μνημεία της παγκόσμιας πολιτιστικής κληρονομιάς της ανθρωπότητας. Και, βεβαίως, εκτιμάμε ότι η εμφύλια διαμάχη στη Λιβύη που έχει προκληθεί με την ιμπεριαλιστική επέμβαση του ΝΑΤΟ και ενισχύεται από ξένες δυνάμεις. Επιδιώκουν τη διαμόρφωση διακρατικών συμφωνιών για θαλάσσιες ζώνες, παραβιάζουν το Διεθνές Δίκαιο της θάλασσας, ώστε να αξιοποιηθούν αυτές σαν πλεονεκτήματα στην ελληνοτουρκική διαφορά για την υφαλοκρηπίδα και την ΑΟΖ και ναρκοθετεί παραπέρα ακόμα πολύ την ειρήνη και την ασφάλεια των λαών. Καταθέτουμε συνολικά αυτή την κοινή ανακοίνωση για τα Πρακτικά, για να μαθευτεί. Τελειώνω με την υπουργική τροπολογία. Είπαμε και στην αρχική ομιλία ότι είναι σε θετική κατεύθυνση η ρύθμιση για τους αγρότες και τους άλλους ιδιοκτήτες που έχουν κληρονομήσει πατρική περιουσία στο Καστέλι της Κρήτης και βεβαίως, την ψηφίζουμε.Όμως, είχαν δίκιο και οι άλλοι συνάδελφοι που μίλησαν, ότι είναι τελείως διαφορετικό θέμα το ζήτημα για την αλιεία, για τα γρι-γρι ημέρας και νύχτας. Υπάρχει ένας προβληματισμός. Θέλουμε να τον πάρετε υπ’ όψιν. Είναι ένας προβληματισμός ότι αφορά μία μικρή μερίδα από τους ιδιοκτήτες των γρι-γρι που αποκτούν επιπλέον πλεονεκτήματα. Μας κάνει να εκφραστούμε με το λευκό σε αυτό το σημείο. Ζητάμε να υπάρξει διαφορετικός τρόπος, δηλαδή να υπάρξουν δύο τροπολογίες, γιατί είναι δύο διαφορετικά θέματα.Ευχαριστώ."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Κύριε Πάνα, θα δευτερολογήσετε;"
πανας νικολαου αποστολος,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],χαλκιδικης,['βουλευτης'],male," Όχι, κύριε Πρόεδρε."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Τον λόγο έχει η κυρία Τελιγιορίδου για δύο λεπτά.
τελιγιοριδου ιωαννη ολυμπια,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],καστοριας,['βουλευτης'],female," Ευχαριστώ, κύριε Πρόεδρε.Τελικά, από το πρωί εδώ ακούγοντας όλους τους συναδέλφους της Νέας Δημοκρατίας εγώ ομολογώ ότι έχω πειστεί. Αυτή η Κυβέρνηση είναι μια κυβέρνηση «πρώτη φορά δεξιά».Για πρώτη φορά εμφανίζεστε στο πολιτικό σκηνικό. Δεν έχετε καμία ευθύνη για ό,τι έχει γίνει τις προηγούμενες δεκαετίες στη χώρα. Δεν έχετε καμία ευθύνη για τη χρεοκοπία, καμία ευθύνη για τη συρρίκνωση των εισοδημάτων, των ελπίδων και των ζωών των Ελλήνων πολιτών.Και ευτυχώς που υπάρχετε και εμφανιστήκατε ξαφνικά στο πολιτικό σκηνικό, γιατί για δεκαετίες ο ΣΥΡΙΖΑ κατέστρεφε την Ελλάδα, για δεκαετίες ο ΣΥΡΙΖΑ κυβερνούσε και έφερε όλα αυτά τα δεινά που μας οδήγησαν στην οικονομική κρίση της τελευταίας δεκαετίας.Κοιτάξτε να δείτε: Όσο και αν παρουσιάζετε τα πράγματα όπως θέλετε, ο ελληνικός λαός έχει και κρίση, έχει και αντίληψη. Και ένας από τους λόγους για τους οποίους η χώρα οδηγήθηκε στην οικονομική κρίση ήταν οι δικές σας κυβερνήσεις που δεν είχαν στρατηγικό στόχο και είχαν αποδομήσει την παραγωγική βάση της χώρας. Και δυστυχώς, φοβάμαι ότι σήμερα επανέρχεστε στις παλιές κακές συνταγές.Θα πρέπει, λοιπόν, όσο είναι καιρός να επαναπροσδιορίσετε την πολιτική σας, ιδιαίτερα σε στιγμές μεγάλης κρίσης με αυτή την πανδημία.Το νομοσχέδιό σας -επειδή δεν έχω χρόνο- σύντομα να σας πω ότι είναι άνευρο, είναι άψυχο και δεν έχει προοπτική.Και δυστυχώς, αυτό δεν το κατανοείτε. Και μάλιστα, έρχεστε εδώ να μας πείτε τι καλή πολιτική κάνετε και αυτό μας το επιβεβαιώνετε με τα λόγια των βιομηχάνων, του Συνδέσμου Βιομηχάνων. Αυτά τα ακούτε, τα λόγια των Ελλήνων αγροτών τα ακούτε;Να σας μεταφέρω, λοιπόν, εγώ μια κουβέντα που είχα στην εκλογική μου περιφέρεια την προηγούμενη βδομάδα, όπου ένας κτηνοτρόφος που περιμένει από μέρα σε μέρα να πάρει ό,τι του αναλογεί από τα 32 εκατομμύρια ευρώ μου είπε: «Εσείς μας πήρατε το αρνί, αυτοί θα μας πάρουν και το μαντρί». Έτσι, λοιπόν, νιώθουν οι Έλληνες κτηνοτρόφοι.Τώρα για την τροπολογία θα πω δυο λόγια. Για το Καστέλλι είναι θετικό.Κύριε Υπουργέ, όμως, θα μας αναγκάσετε να ψηφίσουμε «ΠΑΡΩΝ», γιατί όσον αφορά το άλλο κομμάτι, ευνοεί τον αθέμιτο ανταγωνισμό απέναντι στο γρι-γρι της νύχτας. Τα γρι-γρι της μέρας έχουν τη δυνατότητα να αλιεύσουν ως γρι-γρι νύχτας με την αλλαγή του διχτυού. Δεν βγαίνουν από την παραγωγική διαδικασία. Άρα, εδώ δεν καταλαβαίνουμε ποιος προφανής λόγος οδηγεί σε αυτή την τροπολογία.Και μάλιστα, φαίνεται ότι με το ισχύον καθεστώς ευνοείται πάρα πολύ η διαχείριση ιχθυαποθεμάτων που θεωρούμε ότι με την εντατικοποίηση και με την αλλαγή που πάτε να κάνετε θα έχει αρνητικό αποτέλεσμα, οπότε αναγκαστικά, εάν δεν το αλλάξετε, εμείς θα ψηφίσουμε «ΠΑΡΩΝ».Ευχαριστώ."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Παρακαλώ.Ο κ. Σενετάκης έχει τον λόγο για δύο λεπτά.
σενετακης γεωργιου μαξιμος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],ηρακλειου,['βουλευτης'],male," Ευχαριστώ, κύριε Πρόεδρε.Να συμφωνήσω με την εισηγήτρια του ΣΥΡΙΖΑ και εγώ, να πω ακριβώς ότι στηριζόμαστε στην κρίση του ελληνικού λαού. Η κρίση του ελληνικού λαού είναι αυτή που διαμόρφωσε αυτή την πλειοψηφία που έχουμε αυτή τη στιγμή στο Κοινοβούλιο, η κρίση του ελληνικού λαού έχει τοποθετήσει τον κ. Βορίδη στα υπουργικά έδρανα. Σε αυτή στηριζόμαστε, αυτούς προσπαθούμε να πείσουμε και από αυτή κρινόμαστε και θα κριθούμε στο τέλος της τετραετίας. Οπότε συμφωνούμε, συμφωνούμε και για την πολιτική μας.Τώρα για το νομοσχέδιο, η συζήτηση στις επιτροπές πρακτικά δεν ανέδειξε σημαντικές διαφορές. Άλλωστε, πολλές από τις διατάξεις είναι η συνέχεια του «δεν προλάβαμε», όπως πολλές διατάξεις δεν πρόλαβε να φέρει ο ΣΥΡΙΖΑ.Συνεχίζουμε, προσθέτουμε στον νόμο του ΣΥΡΙΖΑ κάποια άρθρα και γενικότερα, όπως είπαμε και στις επιτροπές, στα νομοσχέδια του Υπουργείου Αγροτικής Ανάπτυξης και Τροφίμων και δη με τον κ. Βορίδη γίνεται μια προσπάθεια να γίνεται ένας γόνιμος διάλογος. Υπάρχουν διαφωνίες σε κάποια θέματα, αλλά υπάρχουν και συμφωνίες και εδώ είμαστε για να ανταλλάσσουμε επιχειρήματα. Και αυτός είναι ο σωστός διάλογος που πρέπει να γίνεται στις επιτροπές και στο Κοινοβούλιο.Πήρα κυρίως τον λόγο και εγώ για να μιλήσω για την τροπολογία που αφορά τον τόπο μου, το Καστέλλι, το Ηράκλειο και το Καστέλλι συγκεκριμένα. Να ευχαριστήσω την ηγεσία του Υπουργείου, αλλά και του συναρμόδιου Υπουργείου, του Υποδομών, διότι είναι ένα θέμα που προέκυψε για το οποίο δεν ευθύνεται κάποιος, μια κακή νομοθέτηση. Ήρθαμε να διευθετήσουμε ένα πρόβλημα του παρελθόντος και χαίρομαι που όλοι συμφωνείτε να προχωρήσουμε στην ψήφιση αυτής της τροπολογίας.Αυτά ήθελα να πω, κύριε Πρόεδρε, σας ευχαριστώ."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Ευχαριστούμε.
μανωλακου εμμανουηλ διαμαντω,24/07/2020,period 18 review 9,session 1,sitting 187,κομμουνιστικο κομμα ελλαδας,['μητσοτακη κυριακου(08/07/2019-28/07/2020)'],β' πειραιως,['βουλευτης'],female," Αν το ξεχωρίσετε αυτό, είναι ομόφωνο."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ορίστε, κύριε Υπουργέ, έχετε τον λόγο.Είμαι σίγουρος ότι σύντομα θα εκφράσετε όλα αυτά που θέλετε, έχετε αυτή την ικανότητα.Ορίστε, έχετε τον λόγο."
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Ευχαριστώ πολύ, κύριε Πρόεδρε.Ευχαριστώ και όλους τους συναδέλφους για την ευρεία συμμετοχή στη συζήτηση. Θα αναφερθώ λίγο σε αυτή.Επιτρέψτε μου, όπως κάνατε όλοι, να αναφερθώ πολύ σύντομα σε κάτι το οποίο μας θυμώνει, μας στενοχωρεί, μας εξοργίζει. Η μετατροπή της Αγιάς Σοφιάς σε τζαμί θέλω να ξέρουμε όλοι ότι δεν κάνει κάτι κακό στην Αγιά Σοφιά. Η Αγιά Σοφιά για εκατοντάδες χρόνια υπήρξε τζαμί και εν συνεχεία υπήρξε μουσείο, ενώ όλοι ξέρουμε ότι είναι η σπουδαιότερη εκκλησιά του κόσμου. Δεν έχασε κάτι από την αξία της η Αγιά Σοφιά, δεν έχασε τίποτε από αυτή τη χρήση εναντίον της αρχικής της κατασκευής και του αρχικού της προορισμού. Όλους αυτούς τους αιώνες εξακολουθούσε να αποτελεί σύμβολο του χριστιανισμού, σύμβολο της οικουμενικότητας της ορθοδοξίας.Άρα, με αυτή την άθλια πράξη ο Ερντογάν δεν απομειώνει την Αγιά Σοφιά, την Τουρκία απομειώνει, τους Τούρκους απομειώνει, το δικό τους έθνος προσβάλλει και όχι την Αγιά Σοφιά.Για εμάς, η Αγιά Σοφιά ήταν και παραμένει η συλλογική μας μνήμη και ταυτότητα. Είναι ο Αυτοκράτοράς μας που πέφτει μαχόμενος, είναι η «Κόκκινη Μηλιά», είναι ο «Μαρμαρωμένος Βασιλιάς», είναι όλες αυτές οι μνήμες της Βυζαντινής Αυτοκρατορίας, της ορθόδοξης αυτοκρατορίας, της ταυτότητάς μας, του κορμού μας.Μένει κάτι για το σήμερα, όμως, ότι απέναντι σε ένα κράτος το οποίο συμπεριφέρεται με τέτοια βαρβαρότητα οφείλει η διεθνής κοινότητα και η Ελλάδα να απαντήσει. Η Κυβέρνηση ενεργεί προκειμένου να επιτύχει μία συντονισμένη απάντηση, αλλά είναι ξεκάθαρο, είναι σαφές ότι αυτοί που βιάζουν με αυτό τον τρόπο τα παγκόσμια ιστορικά μνημεία που συνδέονται –ξαναλέω- με τέτοιες ισχυρές μνήμες και τέτοια ισχυρή ταυτότητα δεν πρέπει να μένουν ατιμώρητοι, δεν πρέπει να μένουν χωρίς κυρώσεις.Έρχομαι στη συζήτησή μας. Σας ευχαρίστησα, θεωρώ ότι είναι μία εξαιρετικά δημιουργική συζήτηση. Επιτρέψτε μου λίγο να ανοίξω μία κουβέντα μαζί σας, γιατί μου γεννήθηκαν διάφορες απορίες.Ξανάκουσα αυτή τη συζήτηση ότι δεν έχουμε σχέδιο και το νομοσχέδιο δεν έχει σχέδιο, ότι δεν έχουμε στρατηγική και όλα αυτά τα σχετικά. Εντάξει, ωραία, τα ακούω. Τώρα εσείς φαντάζομαι ότι έχετε. Για να λέτε ότι εμείς δεν έχουμε, εσείς έχετε. Και φαντάζομαι ότι είχατε και τεσσεράμισι χρόνια να το ξεδιπλώσετε.Έρχεστε, λοιπόν και λέτε ότι εγώ δεν έχω σχέδιο και δεν έχω στρατηγική για τον πρωτογενή τομέα. Σε έναν χρόνο έχουμε φέρει τρία νομοσχέδια, σε τεσσεράμισι χρόνια φέρατε τρία νομοσχέδια. Το ένα νομοσχέδιό σας ήταν για τους αγροτικούς συνεταιρισμούς, συζητήσαμε και είδαμε τα αποτελέσματά του. Το άλλο νομοσχέδιό σας ήταν οι βοσκήσιμες γαίες, δηλαδή τα διαχειριστικά σχέδια βόσκησης. Δεν έχετε κάνει απολύτως τίποτε για αυτό. Και το τρίτο νομοσχέδιό σας ήταν για το ζήτημα της ρύθμισης με την αναγραφή, με τη δήλωση των τιμολογίων – αυτής της ρύθμισης- το οποίο δεν εφαρμόστηκε.Συγγνώμη, εσείς είστε που είχατε στρατηγική και μου κάνετε κριτική ότι δεν έχω εγώ στρατηγική; Πού ήταν αυτός ο μαγικός νόμος ο οποίος θα έλυνε όλα τα ζητήματα του πρωτογενούς τομέα; Πού ήταν αυτή η μοναδική και εξαιρετική νομοθεσία; Γιατί δεν μας την ξεδιπλώσατε να υποκλιθούμε και να έχουμε μείνει άφωνοι;Διότι εγώ εκείνο που έχω κάνει αυτό τον ένα χρόνο, εγώ που δεν έχω στρατηγική, είναι το εξής: Έφτιαξα το σχέδιο για τις διεπαγγελματικές οργανώσεις και ανθούν οι διεπαγγελματικές οργανώσεις. Άλλαξα τον νόμο για τους αγροτικούς συνεταιρισμούς σε κατεύθυνση που δεν σας αρέσει. Έχουμε ιδεολογική διαφωνία σ’ αυτό, τι να κάνουμε; Ο καθένας ό,τι πιστεύει. Έκανα, επίσης, την ποινικοποίηση για τα ΠΟΠ και τα ΠΓΕ προϊόντα, για να αντιμετωπίσω τις ελληνοποιήσεις, για τις οποίες δεν σας είδα να έχετε κάνει κάτι. Έφτιαξα το πλαίσιο για την αναδιοργάνωση του μηχανισμού ελέγχων, πάλι με το νομοσχέδιο αυτό που έγινε, φτιάξαμε το μελισσοκομικό μητρώο, βάλαμε σε έλεγχο την ανθοπαραγωγή και κάναμε ειδική νομοθεσία για να αντιμετωπίσουμε την αφρικανική πανώλη και είμαστε η μόνη ευρωπαϊκή χώρα η οποία αντιμετώπισε με τέτοια επιτυχία την αφρικανική πανώλη, ρύθμισα τις αναστολές των ποινικών διώξεων των ανθρώπων οι οποίοι σύρονταν σε δικαστήριο για τους συνεταιρισμούς που είναι σε εκκαθάριση, λύσαμε εν μέσω πανδημίας το ζήτημα των εργατών γης και της μετάκλησής τους, λύσαμε εν μέσω πανδημίας το ζήτημα του εργοσήμου, φέραμε τη διάταξη με την οποία κάναμε το επίδομα ανεργίας επίδομα εργασίας για τους εργάτες γης, λύσαμε το θέμα των συνταξιούχων που μπορούν να πάνε να εργαστούν στα χωράφια, μειώσαμε τον ΕΝΦΙΑ, μειώσαμε τη φορολογία των συνεταιριστικών σχημάτων, μειώσαμε τη φορολογία, κάναμε την επιστροφή στον φόρο του οίνου, μειώσαμε τους φορολογικούς συντελεστές. Και τώρα, σήμερα, απλοποιούμε τις αδειοδοτήσεις, λύσαμε τα χρονίζοντα θέματα, που τα είχατε στα χέρια σας τεσσεράμισι χρόνια και δεν κάνατε τίποτε, για τις ΠΟΑΥ και ρυθμίζουμε και το θέμα των αγριόχοιρων, που εσείς το κοιτούσατε. Εμείς δεν έχουμε στρατηγική! Φαντάσου και να είχαμε! Όμως, έχουν στρατηγική αυτοί που μας εγκαλούν ότι δεν έχουμε στρατηγική! Και κοιτάς τη νομοθεσία και είναι ανύπαρκτη. Δεν κάνατε τίποτα τεσσεράμισι χρόνια!. Τρία νομοσχέδια, εκ των οποίων τα δύο δεν υλοποιήθηκαν. Το νομοσχέδιο για τα διαχειριστικά σχέδια βόσκησης, πολύ κρίσιμο, το υλοποιώ εγώ σήμερα με τα διαχειριστικά σχέδια.  Έτσι είναι! Τι να κάνουμε, κύριε Αραχωβίτη μου; Δεν έχεις μια υπογραφή!"
αραχωβιτης γεωργιου σταυρος,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],λακωνιας,['βουλευτης'],male, Δεν έχετε υλοποιήσει τίποτα ακόμα!
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Μα, έχετε κάνει δύο νομοθετικές αναβολές στην εφαρμογή των προβλέψεων για τα διαχειριστικά σχέδια. Και τώρα στον έναν χρόνο εμείς παίρνουμε ήδη αποφάσεις περιφερειακών συμβουλίων για να βγουν οι προκηρύξεις και να φτιάξουμε τις προγραμματικές συμβάσεις.Άρα, λοιπόν, γιατί μπαίνετε σε αυτήν την κριτική; Δεν την καταλαβαίνω. Είναι μία άστοχη κριτική. Ακούστε! Είναι μία άστοχη κριτική και καταλαβαίνει και ο κόσμος ότι είναι μια άστοχη κριτική. Το αισθάνεται ο κόσμος. Ο κόσμος της αγροτιάς, ο κτηνοτροφικός κόσμος, οι αλιείς μας καταλαβαίνουν ότι αυτό είναι ένα άσφαιρο πράγμα. Αφήστε τα «δεν έχετε στρατηγική». Μια χαρά είναι η στρατηγική και μια χαρά την έχουμε και μια χαρά την υλοποιούμε. Ελάτε να συζητήσουμε επί των συγκεκριμένων θεμάτων. Να σας πω τώρα τι παθαίνετε. Εγώ ξέρω τι έχετε πάθει τώρα και έχω και μια συμπόνια και μια κατανόηση. Τα έχω αυτά! Γιατί; Να σας πω, λοιπόν, τι έχετε πάθει τώρα. Φέραμε το προηγούμενο νομοσχέδιο το οποίο και ψηφίστηκε με διακόσιες ενενήντα δύο ψήφος ψήφους εδώ μέσα! Έχει γίνει αυτό! Και πήγαιναν μετά και τους μάλωναν οι δικοί τους. Λέει «Έτσι θα κάνουμε αντιπολίτευση; Άμα πηγαίνετε και ψηφίζετε όλα τα νομοσχέδια, τι αντιπολίτευση θα κάνουμε;». Πρέπει, λοιπόν, τώρα να διαφωνήσουν. Πρόσεξε, τώρα, τη δυσκολία: Πού να διαφωνήσεις; Δεν μπορείς να διαφωνήσεις! Γιατί; Ντε και καλά τώρα και με το ζόρι θα διαφωνήσουν στην αδειοδότηση. Πώς θα διαφωνήσεις στην αδειοδότηση που να έχει αρχή, μέση και τέλος και που να έχει μια λογική; Πρώτα απ’ όλα, διότι μέχρι να πάρετε τη γραμμή «Κάντε τη διαφωνία», ήσασταν στο «είναι δικές μας οι διατάξεις». Πρόσεξε τώρα: Ήρθαν στην επιτροπή και έλεγαν «Μα, τι κάνετε; Φέρνετε δικές μας διατάξεις». Τώρα, λοιπόν, επειδή δεν γίνεται να ψηφιστεί πάλι το νομοσχέδιο με διακόσιες ενενήντα δύο ψήφους, πρέπει να πούμε ότι δεν μας αρέσουν οι διατάξεις». Έλα, όμως, που έχουμε πει ότι είναι δικές μας. Άρα, τώρα δεν μας αρέσουν οι δικές μας διατάξεις. Εδώ, λοιπόν, λέω ξανά ότι αυτό είναι καιροσκοπική αντιπολίτευση, είναι αντιπολίτευση της πλάκας. Ελάτε και καθίστε σοβαρά και πείτε τι είναι αυτό το οποίο δεν σας αρέσει. Εδώ, λοιπόν, λέτε ότι δεν είναι σημαντικό το ζήτημα της αδειοδότησης. Κατ’ αρχάς, είναι ή δεν είναι σημαντικό; Για να συνεννοηθούμε, είναι σημαντικό ή δεν είναι σημαντικό; Διότι εγώ εδώ θα σας πω μία πραγματική ιστορία, για να δούμε αν είναι σημαντικό. Άνθρωπος ο οποίος θέλει να φτιάξει μεταποιητική μονάδα παλεύει να αδειοδοτηθεί. Έχει πάει στις υπηρεσίες και είναι αδύνατον να βγάλουν άκρη και οι υπηρεσίες και αυτός. Ο άνθρωπος αρχίζει τα τηλέφωνα και το πράγμα φτάνει στον Υπουργό. Φαντάσου τώρα, έτσι; Άδεια πήγε να πάρει! Δεν ζήτησε τίποτα ο άνθρωπος. Μία άδεια θέλει να πάρει, να λειτουργήσουν οι μηχανισμοί! Ο πολίτης θα φτάνει στον Υπουργό, για να παίρνει τηλέφωνο ο Υπουργός τους υπαλλήλους της ΔΑΟΚ, μπας και καταφέρουν και φύγει κανένας φάκελος από κανένα γραφείο από εδώ να πάει εκεί; Αυτό είναι λειτουργία; Ναι, αλλά δες την απελπισία, την αγωνία, το δράμα αυτού του ανθρώπου που θέλει να δραστηριοποιηθεί επαγγελματικά και δεν μπορεί να πάρει μία άδεια! Έχει φτιάξει τον φάκελό του, έχει φτιάξει τα χαρτιά του, τα πήγε και τα κατέθεσε και δεν του λένε ότι λείπει κάτι, δεν του λένε ότι θέλουν κάτι, αλλά κάθονται. Κάθονται! Ενάμιση χρόνο κάθονται τα χαρτιά! Και παλεύει ο άλλος να δραστηριοποιηθεί επαγγελματικά. Και μου λέτε ότι δεν είναι σημαντικό; Δεν είναι σημαντικό αυτό που ο άλλος μπορείς να προχωρήσει, να ξεκινήσει τη δουλειά του και εν συνεχεία να πάει να τον ελέγξει η υπηρεσία; Τα βλέπετε όλα θεωρητικά, γιατί δεν έχετε σχέση με αυτό το οποίο ζει ο πραγματικός κόσμος κάθε μέρα. Τα βλέπετε έτσι, δηλαδή να κάτσουμε εδώ να φιλοσοφήσουμε αν το χαρτί θα πάει έτσι και αν η διοίκηση θα γίνει αλλιώς. Και δεν βλέπετε την αγωνία των ανθρώπων να ανοίξουν μια δουλειά. Εμείς, λοιπόν, λύνουμε αυτό το πράγμα και δεν το ψηφίζετε. Μένετε εκτός από αυτό και μου λέτε ότι δεν έχει αξία, δεν έχει σημασία αυτή η επίσπευση, αυτό που είναι ο βασικός κορμός του νομοσχεδίου και είναι και αρκετά αναλυτικό; Αυτό το άλλο που μου άρεσε πάρα πολύ είναι αυτό που είπε η κ. Τελιγιορίδου. Αυτό πρέπει να το πω, γιατί είναι από τα αγαπημένα μου. Ακούστε τώρα, ποια είναι η χαρά του Αριστερού αυτές τις μέρες. Επειδή έγινε ο κορωνοϊός, αυτή τη στιγμή υπάρχουν κρατικές ενισχύσεις. Όμως, σε πάρα πολλά επίπεδα, σε πάρα πολλούς τομείς της οικονομίας υπάρχουν κρατικές ενισχύσεις και υπάρχει και μια παρέμβαση και στο επίπεδο του δανεισμού και στο επίπεδο της εγγυήσεως δανείων από το κράτος και στον μηχανισμό των άμεσων κρατικών ενισχύσεων. Σηκώνετε, λοιπόν, τώρα ο Αριστερός και λέει: «Είδατε; Η αξία του κράτους, χάρη στο κράτος κρατιέται η οικονομία». Χάρηκαν οι κρατιστές. Νομίζουν τώρα ότι δικαιώνεται η αντίληψή τους. Στο σημείο αυτό, θα κάνω δύο παρατηρήσεις ιδεολογικού χαρακτήρα επ’ αυτών. Πρώτον, με αυτά που λέτε αυτοϋπονομεύεστε. Ο κορωνοϊός είναι έκτακτη ανάγκη. Άρα, μας λέτε ότι στην πραγματικότητα σε συνθήκες κανονικότητας δεν το χρειαζόμαστε όλο αυτό και ότι το χρειαζόμαστε μόνο σε συνθήκες έκτακτης ανάγκης. Άρα, υποστηρίζετε μια ιδέα έκτακτης ανάγκης και κρίσης."
τελιγιοριδου ιωαννη ολυμπια,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],καστοριας,['βουλευτης'],female, Κάνετε λογικό άλμα. Απόδειξη του δίκιου μας ήταν!
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Θα σας πω, όμως, το εξής και εκεί θα μαλώσω την κ. Μανωλάκου, γιατί οι περισσότεροι από αυτούς έχουν περάσει από εσάς. Εσείς υποτίθεται ότι θα έπρεπε να τους έχετε διδάξει τον μαρξισμό-λενινισμό. Θα έπρεπε να τους έχετε εξηγήσει επιτέλους ότι οι κρατικές μεταβιβάσεις σε συνθήκες καπιταλιστικής λειτουργίας δεν αποτελούν αριστερή πολιτική. Θα έπρεπε να τους έχετε εξηγήσει ότι αυτό πάντα γίνεται σε συνθήκες κρίσης της οικονομίας, ακριβώς για να ισορροπήσει το οικονομικό σύστημα. Ναι, αλλά αν δεν τους τα έχετε μάθει αυτά, αλίμονό μου αν κάνω εγώ τώρα διδασκαλία μαρξισμού-λενισνισμού στον ΣΥΡΙΖΑ! Τέτοια ώρα, τέτοια λόγια! Έπρεπε να τα έχετε λύσει αυτά.  "
τελιγιοριδου ιωαννη ολυμπια,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],καστοριας,['βουλευτης'],female, Κάνετε λογικά άλματα!
μανωλακου εμμανουηλ διαμαντω,24/07/2020,period 18 review 9,session 1,sitting 187,κομμουνιστικο κομμα ελλαδας,['μητσοτακη κυριακου(08/07/2019-28/07/2020)'],β' πειραιως,['βουλευτης'],female," Δεν είναι Αριστερά αυτό, είναι σοσιαλδημοκρατία!"
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Ναι, αλλά έχουν περάσει από εσάς και λέω ότι δεν τα έμαθαν καλά. Αυτό λέω! Αυτό είναι, λοιπόν.Προσέξτε τώρα! Έρχομαι στην περαιτέρω συζήτησή μας. Κατ’ αρχάς έχω μερικά καλά νέα, τα οποία πρέπει να σας πω και ενδιαφέρουν φίλους μου από εδώ. Ήταν ωραίο το επιχείρημα –δεν ξέρω ποιος το είπε, δεν θυμάμαι- που λέει τα εξής: Στα νομοσχέδια τα οποία είναι εύκολα για κριτική, συνήθως έρχονται οι Βουλευτές της Αντιπολίτευσης προκειμένου να κάνουν πολιτικό ταμείο, προκειμένου να αξιοποιήσουν αυτό το οποίο είναι εύκολο για κριτική. Μα, δεν σας είδαμε σήμερα. Δεν σας είδαμε. Είδαμε τριάντα Βουλευτές της Νέας Δημοκρατίας και τέσσερις Βουλευτές του ΣΥΡΙΖΑ. Γιατί δεν ήρθατε, αφού είναι χάλια το νομοσχέδιο να το αποδομήσετε και να πάτε σπίτι χαρούμενοι ότι νικήσατε;"
τελιγιοριδου ιωαννη ολυμπια,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],καστοριας,['βουλευτης'],female, Το απαξίωσαν!
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Δεν σας είδαμε τίποτα να κάνετε! Σιωπή! Άκρα του τάφου σιωπή, εκ καθήκοντος και εξ επαγγέλματος παρουσία που λέμε!Άρα, λοιπόν, προσέξτε. Υπάρχουν και ορισμένα συγκεκριμένα καλά νέα, τα οποία θέλω να μοιραστώ μαζί σας.Κυρία Τελιγιορίδου, σας τα είπα εγώ από την Επιτροπή λες και τα ήξερα. Ούτε μάντης να ήμουν! Σας λέω να μην επενδύετε σ’ αυτά. Επενδύετε στους χρόνους και να, βλέπετε, βγαίνουν ανάποδα.Ήρθαν οι αποφάσεις της Ευρωπαϊκής Επιτροπής. Τι κάνουμε τώρα; Τι γίνεται; Εκεί που είχατε επενδύσει ότι δεν γίνεται τίποτα και δεν κάνει και δεν ράνει και δεν θα γίνει, εγκρίθηκαν και τα σπαράγγια, εγκρίθηκαν και τα 15 εκατομμύρια ευρώ για τους παραγωγούς λαϊκών αγορών, εγκρίθηκαν και τα ποσά για την αιγοπροβατοτροφία!"
κελλας αχιλλεα χρηστος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],λαρισας,['βουλευτης'],male, Τόσο γρήγορα; Αφού εχθές…
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Ε, μα! Είδες μερικά πράγματα, Χρήστο μου;Και τους λέω χθες «Βρε, μην κάνετε τέτοια αντιπολίτευση, γιατί δεν ξέρεις πώς βγαίνουν τα πράγματα»! Δηλαδή, δεν είναι ότι δεν έχουν μάθει μαρξισμό-λενινισμό, αλλά ούτε αντιπολίτευση στο Κοινοβούλιο δεν έχουν μάθει να κάνουν. Δηλαδή, έχουμε πλήρη έλλειψη γνώσεων εδώ! Χρειαζόμαστε τα βασικά! Να επενδύετε εκεί που μπορείτε να επενδύσετε αντιπολιτευτικά, όχι σ’ αυτά τα οποία καταρρέουν σε είκοσι τέσσερις ώρες!Σας είπε, επίσης, η κυρία Υφυπουργός κάτι το οποίο είναι πολύ σημαντικό. Υπεγράφησαν και οι τρεις ΠΟΑΥ, που σε συνδυασμό με την απλοποίηση για τις υδατοκαλλιέργειες διαμορφώνουν ένα εξαιρετικά ευνοϊκό τοπίο για έναν πάρα πολύ δυναμικό κλάδο. Και σας άκουσα να λέτε το εξής απίθανο: Αφορά, λέει, κάτι λίγους."
τελιγιοριδου ιωαννη ολυμπια,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],καστοριας,['βουλευτης'],female, Το νομοσχέδιό σας δεν τους αφορά όλους!
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Το νομοσχέδιό μου αφορά την αδειοδότησή τους. Οι υδατοκαλλιέργειες είναι ένας από τους πιο δυναμικούς κλάδους της ελληνικής οικονομίας, αμιγώς εξαγωγικός και πρέπει να αποτελεί στρατηγική κατεύθυνση της στήριξής μας. Και για μας αποτελεί. Για σας…Άκουσα και τον κ. Αποστόλου κάτι να λέει για την ΚΑΠ. Δώστε μου δύο λεπτάκια, γιατί θέλω να σας πω τους αριθμούς, για να τελειώνουμε και με αυτό το ζήτημα και για να τα λύνουμε. Δεν κατάλαβα πάλι τι θέλετε να πείτε. Εκεί που ξεκινούσαμε με αρχικά σενάρια μείωσης 10%, αυτή τη στιγμή η πρόταση της Ευρωπαϊκής Επιτροπής μιλάει για 19.308.000.000 ευρώ, δηλαδή στην πραγματικότητα για μία μείωση της τάξης του 0,7%. Ουσιαστικά είναι σταθερές τιμές! Αυτό δεν είναι επιτυχία της ελληνικής διαπραγμάτευσης, ότι δηλαδή εξασφαλίζει σταθερές τιμές για την Κοινή Αγροτική Πολιτική, με αύξηση στον δεύτερο επενδυτικό πυλώνα που είναι και κρίσιμος της τάξης του 4,8%; Θα ήθελα λίγο χρόνο, κύριε Πρόεδρε, γιατί δεν έχω μιλήσει ακόμα για το νομοσχέδιο.Και λέω τώρα, λοιπόν, το εξής: Δεν ξέρω τι αναλύσεις κάνει τώρα ο κ. Αποστόλου. Βγάζει κάτι νούμερα, τα λέει έτσι, τα λέει αλλιώς. Τα νούμερα είναι συγκεκριμένα και πρέπει να τα πούμε, για να ξέρουμε τι γίνεται.Μιλάμε για τον πρώτο πυλώνα 14.916, για τον δεύτερο πυλώνα 4.018, μαζί με τα 374, τα οποία προστίθενται ως μπόνους από τη διαπραγμάτευση, πηγαίνουμε στον δεύτερο πυλώνα στα 4.392 και μας κάνει ένα σύνολο 19.308.Θέλετε να τα σημειώσετε να τα ξέρετε, ώστε να μην ξανακούσουμε άλλα νούμερα και να το λήγουμε σιγά-σιγά και αυτό το θέμα; Το λέω, διότι αντικειμενικά αυτό οι αγρότες μας καταλαβαίνουν ότι είναι μία πάρα πολύ σημαντική επιτυχία, καθώς τους διασφάλισε σταθερούς πόρους και περιέχουν τα νούμερα αυτά και την εξωτερική σύγκλιση. Αυτά είναι με την εξωτερική σύγκλιση μέσα.Άρα, λοιπόν, όπως είπαμε –κι εσείς τα έχετε χειριστεί και μπορούμε να συνεννοηθούμε- δύο μεγάλα αγκάθια, δύο μεγάλα προβλήματα, δύο μεγάλες αγωνίες που είχαμε σε σχέση με την ΚΑΠ, που είναι ο προϋπολογισμός και η εξωτερική σύγκλιση –δεν λέω ότι είναι οι μόνες, έχουμε κι άλλες- που μπορούσαν να οδηγήσουν σε πολύ μεγάλη μείωση των άμεσων ενισχύσεων, αλλά και του επενδυτικού πυλώνα, αυτά παραμένουν σταθερά και ο επενδυτικός πυλώνας αυξάνει.Αυτό, λοιπόν, δεν θα χαιρετιστεί ως επιτυχία από εσάς; Δηλαδή, αν τώρα αυτό το συγκεκριμένο αποτέλεσμα το είχατε φέρει εσείς εδώ πέρα, δεν θα χοροπηδούσατε από χαρά; Δεν θα ερχόσασταν να μας πείτε ότι αυτό είναι ένα καλό αποτέλεσμα για τους αγρότες; Άρα, λοιπόν και στο σημείο αυτό τα πράγματα είναι συγκεκριμένα.Τώρα, έρχομαι στο νομοσχέδιο. Θεωρώ ότι αδικείτε απολύτως το νομοσχέδιο λέγοντας ότι δεν έχει κορμό. Έχει έναν πολύ συγκεκριμένο κορμό διατάξεων που είναι οι αδειοδοτήσεις και είναι πολύ σημαντικός όλος από μόνος του.Επιτρέψτε μου να απαντήσω σε μία μόνο κριτική που άκουσα κυρίως από φιλοζωικές –όχι τόσο πολύ εδώ- για το θέμα του άρθρου 3, την απλοποίηση αδειοδότησης στην εκτροφή. Θα ήθελα να διευκρινίσω για μία ακόμη φορά –το είπα στην Επιτροπή, το λέω όμως και στην Ολομέλεια- ότι αυτό δεν αφορά και δεν επηρεάζει σε τίποτα τις ρυθμίσεις του ν.4061/2012 που ρυθμίζουν τα ζητήματα της εκτροφής και των επαγγελματιών εκτροφέων. Δεν επηρεάζει! Δεν αλλάζει τον επαγγελματία εκτροφέα. Δεν αλλάζει τους ορισμούς, δεν αλλάζει προϋποθέσεις, δεν αλλάζει το τι κάνει ο ερασιτέχνης εκτροφέας, δεν παρεμβαίνει καθόλου σ’ αυτό. Δηλαδή, όλο το ουσιαστικό περιεχόμενο, αν θέλετε, για την εκτροφή παραμένει σταθερό, αυτό που ήταν. Το μόνο το οποίο κάνει είναι ότι απλοποιεί μία διαδικασία αδειοδοτήσεως.Θεωρώ ότι δεν είναι βάσιμες οι ενστάσεις και οι επιφυλάξεις. Εν πάση περιπτώσει, δεν μπορεί να κωλύουμε μία αδειοδότηση, γιατί ενδεχομένως το επιχείρημα είναι ότι δεν είναι καλός ο ελεγκτικός μηχανισμός. Αυτό είναι ένα ζήτημα άλλης τάξης που δεν αντιμετωπίζεται με την κωλυομένη αδειοδότηση. Αυτό είναι σαν να λες «Δεν θέλω να δίνω άδειες, επειδή δεν μπορώ κατ’ αποτέλεσμα να ελέγξω τον τρόπο με τον οποίο θα λειτουργήσει αυτός που θα πάρει την άδεια». Όμως, αυτό δεν είναι ένα σωστό επιχείρημα.Τώρα αρχίζω να κάνω συγκεκριμένες ερωτήσεις προς την Αντιπολίτευση. Οι διατάξεις για την αντιμετώπιση του προβλήματος που έχει δημιουργηθεί με τους αγριόχοιρους απ’ όλες τις πτέρυγες ομολογήθηκε ότι είναι ένα μεγάλο πρόβλημα."
κελλας αχιλλεα χρηστος,24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],λαρισας,['βουλευτης'],male, Πολύ μεγάλο.
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Δεν έπρεπε αυτό να μπει σαν διάταξη, για να αντιμετωπιστεί, προκειμένου να υπάρξει ρυθμιστική της θήρας η οποία να καλύπτει αυτό το ζήτημα; Αυτή είναι μία πραγματικότητα πια. Δεν θα την ψηφίσετε αυτή τη διάταξη;Η διάταξη η οποία έχει επίσης μέσα τα θέματα του χειρισμού θηραμάτων αφορά ένα κεντρικό ζήτημα, διότι έχουμε τεράστια θέματα στον χειρισμό των θηραμάτων και δη του αγριόχοιρου, διότι υπάρχει ο κίνδυνος της αφρικανικής πανώλης. Δεν πρέπει να υπάρξει χώρος κατάλληλα οργανωμένος, όπου να γίνεται ο χειρισμός του θηράματος; Αυτό είναι μία διάταξη η οποία δεν είναι θετική; Δεν είναι σωστή; Δεν πρέπει να την κάνουμε; Η διάταξη με την οποία παρατείνουμε τη ρύθμιση που έχουμε κάνει για τους εργάτες γης δεν είναι σωστή; Θα την καταψηφίσετε; Τη θέλουν όλοι οι αγρότες, τη θέλουν οι παραγωγοί μας. Θα την καταψηφίσετε; Μου κάνετε κριτική για το θέμα του ΕΛΓΟ και είδα και κάτι αιτήσεις που έρχονται από τον σύλλογο των εργαζομένων. Ακούστε κάτι που θέλω να το πω ξανά και να το ξεκαθαρίσω γιατί ενδεχομένως δεν έγινε κατανοητό. Έχει χαθεί ένα δικαστήριο απ’ αυτούς τους ανθρώπους. Εξεδόθη μία πρωτόδικη απόφαση, κατεβλήθησαν –ορθώς- ως προσωρινά εκτελεστά ποσά από τον ΕΛΓΟ προς τους εργαζόμενους και εν συνεχεία βγήκε το εφετείο που ανέτρεψε την πρωτόδικη απόφαση, πράγμα που σημαίνει ότι τα ποσά αυτά έχουν καταβληθεί αχρεωστήτως. Γνωστοποιείται σε σας αυτή η απόφαση τον Οκτώβριο του 2018. Οι διοικήσεις του ΕΛΓΟ είναι ακάλυπτες, διότι ή πρέπει να πάνε σε άμεση είσπραξη του ποσού, αφού έχουν αχρεωστήτως καταβάλει εις εκτέλεση της αποφάσεως ή πρέπει να υπάρξει κάποια ρύθμιση που θα δίνει τη δυνατότητα τα ποσά αυτά τα οποία κατεβλήθησαν να ανακτηθούν με έναν τρόπο επιεική, δίκαιο και, εν πάση περιπτώσει, που να διευκολύνει τους εργαζόμενους.Άκουσα ένα επιχείρημα που λέει «Παρεμβαίνετε σε μία ιδιωτική διαφορά». αυτό έρχεται από την πλευρά των εργαζομένων. Δεν θέλουν να παρέμβω; Να την αποσύρω τη διάταξη; Ποιος τους συμβουλεύει να λένε τέτοια πράγματα; Εάν αποσύρω τη διάταξη, την επόμενη μέρα το πρωί πρέπει να εισπραχθεί το σύνολο του ποσού. Αυτά λένε; Και τους λέμε «Κάνε τους μία ρύθμιση, στην οποία έχουν παράταση δύο ετών και να πληρώσουν αυτό το ποσό σε δέκα χρόνια». Αυτή είναι η ρύθμιση. Και λέμε τώρα ότι θέλουν να την αποσύρω; Για το καλό τους δεν τους κάνω τη χάρη!Φέρνουμε τη ρύθμιση για τον ΕΛΓΑ –γιατί και αυτό γίνεται- όπου με τον ΕΛΓΑ έχουν γίνει δύο πράγματα.Δώσαμε 35 εκατομμύρια. Από το 2011 δεν έχει δώσει κανένας 1 ευρώ. Δεν άκουσα να μας πείτε «μπράβο». Όχι, εσύ. Να μου πει ο Αραχωβίτης, θέλω. Να μου πει η Τελιγιορίδου θέλω. Να έρθουν εδώ και να μου πούνε «μπράβο, μπράβο, Βορίδη!». Αυτό θέλω. Δεν άκουσα να μου πείτε «μπράβο». Αυτό γίνεται και θέλω να τονιστεί εις εκτέλεσιν νομικής υποχρεώσεως. Ο νόμος του 2011 προβλέπει ότι θα χρηματοδοτείται ο ΕΛΓΑ με 20% επί των εισπρακτέων ασφαλιστικών εισφορών. Αυτή είναι η πρόβλεψη. Προσέξτε: Δεν το έχει δώσει κανένας. Έρχεται και το δίνει η Κυβέρνησή μας. Γιατί το δίνει; Διότι η αλήθεια είναι ότι δεν υπάρχει στον κόσμο -μελέτη αυτό που σας λέω- ασφαλιστικό σύστημα στο οποίο να μην υπάρχει κρατική συμμετοχή κάποιας μορφής. Δεν έχουν όλοι κρατικό φορέα. Μπορεί κάποιοι να έχουν αμιγώς ιδιωτικά ασφαλιστικά συστήματα. Μόνο που εκεί υπάρχει συμμετοχή του κράτους στην καταβολή του ασφαλίστρου. Και ερχόμαστε και το δίνουμε για να ισοσκελίσουμε και να φτάσουμε σε ένα αποτέλεσμα όσον αφορά τα σημαντικά ελλείμματα τα οποία έχει ο ΕΛΓΑ. Και κάνουμε και μια δεύτερη παρέμβαση εξορθολογισμού. Τι λέμε; Υπάρχουν οι θηριώδεις αποζημιώσεις των 200 χιλιάδων. Για να πάρει κάποιος αποζημίωση 200 χιλιάρικα προφανώς δεν είναι και κανένας φουκαράς αγρότης. Μιλάμε τώρα για μεγάλους αγρότες. Δίνουν οι συγκεκριμένοι 1,5 εκατομμύριο και πληρώνει γι’ αυτούς ο ΕΛΓΑ 5,5 εκατομμύρια κάθε χρόνο. Και δεν θα το ψηφίσετε αυτό; Προσέξτε: Αυτοί δε, κύριε Αραχωβίτη, είναι εκατόν εβδομήντα. Από αυτούς τους εκατόν εβδομήντα, κάποιοι τα παίρνουν τη μία χρονιά, κάποιοι τα παίρνουν την άλλη χρονιά. Γι’ αυτούς τους εκατόν εβδομήντα το κόμμα της Αριστεράς δεν θα ψηφίσει τη διάταξη του εξορθολογισμού, για να αρχίσουμε να μαζεύουμε αυτό το οποίο γίνεται στον ΕΛΓΑ; Προσέξτε, δεν είναι χρήσιμη η διάταξη με την οποία δίνουμε τη δυνατότητα όταν υπάρχει στρατηγική επένδυση να δίνουμε στον στρατηγικό επενδυτή -στρατηγικές επενδύσεις ξέρουμε ποιες είναι, αυτές που έχουν πάρει απόφαση έγκρισης από την επιτροπή τη συγκεκριμένη, μόνο πολύ μεγάλες επενδύσεις- μία γη που την έχει το Υπουργείο και δεν χρησιμοποιεί; Δεν είναι σωστή η ρύθμιση αυτή; Ή δεν είναι σωστή η ρύθμιση η οποία δίνει τη δυνατότητα σε ακίνητα που βρίσκονται σε γη υψηλής παραγωγικότητας, αλλά έχουν χάσει την αρχική τους χρήση -για κάποιο λόγο είχαν χρησιμοποιηθεί-, να μπορούν να χρησιμοποιηθούν τώρα για μεταποίηση αγροτικών προϊόντων; Με δυο λόγια να μπορεί ο άνθρωπος εκεί που παράγει να κάνει μέσα ένα συσκευαστήριο. Αυτή η ρύθμιση δεν είναι σωστή; Δεν θα την ψηφίσετε; Δεν είναι σωστή η ρύθμιση η οποία απαγορεύει τη σφαγή των αλόγων; Στην τροπολογία για το Καστέλλι, απ’ ό,τι βλέπω, συμφωνήσατε όλοι.Υπάρχει τώρα το θέμα με τα δίχτυα. Μου λέτε: Δεν μας αρέσει η ρύθμιση που κάνετε για το νυχτερινό ψάρεμα με τα γρι -γρι -σάς λέω ότι είναι πολύ σωστή η ρύθμιση, αλλά ας μην μπούμε στις λεπτομέρειές της- και δεν θα την ψηφίσουμε την τροπολογία γιατί έχει μέσα δύο διατάξεις. Αυτό που είπε ο Κεγκέρογλου με το κουνιαδάκι, «μαζί με τη νύφη θα πάρουμε και το κουνιαδάκι». Αυτό όμως είναι ζήτημα της Βουλής. Δεν είναι δικό μου ζήτημα. Γιατί είναι ζήτημα της Βουλής; Διότι σε τελευταία ανάλυση εσείς αποφασίζετε αν θέλετε να ψηφίσετε άρθρο άρθρο μία συγκεκριμένη ρύθμιση ή την τροπολογία ως έχει. Εμάς όμως τι μας λένε στο πλαίσιο της καλής νομοθέτησης; Ε, μην φέρνετε και πολλές τροπολογίες. Από τη μια μεριά να μην φέρνουμε πολλές τροπολογίες, από την άλλη μεριά τις θέλουμε όλες μαζί και από την άλλη μεριά δεν θέλουμε να τις ψηφίσουμε με το άρθρο. Εν πάση περιπτώσει, κάντε ό,τι σας φωτίσει ο Θεός. Εμείς κάνουμε αυτό το οποίο πρέπει να κάνουμε και στο ζήτημα αυτό. Και έρχομαι να τελειώσω, λέγοντας το εξής: Την επόμενη φορά που θα ανοίξουμε συζητήσεις θέλω λίγο να μην πετάτε κεφάλαια και να φεύγετε. Είπατε διάφορα, κύριε Αραχωβίτη. Για παράδειγμα, για την υπουργική απόφαση για τα δικαιώματα φύτευσης αμπέλου. Εσάς σας άρεσε η δική σας. Μπράβο σας. Δεν μου λέτε, το ξέρετε ότι υπάρχει ένα αίτημα από την πλευρά των αμπελοπαραγωγών και των οινοπαραγωγών για περισσότερα δικαιώματα του 1% επί του συνολικού δικαιώματος της χώρας. Το ξέρετε αυτό."
αραχωβιτης γεωργιου σταυρος,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],λακωνιας,['βουλευτης'],male, Αυτό είναι άλλο.
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Όχι. Θα σας πω. Από πού έχει τεθεί αυτός ο περιορισμός; Πάμε στην Ευρωπαϊκή Ένωση και ζητάμε και λέμε: Αυτό το 1% είναι λίγο. Εμείς θέλουμε κι άλλο για να μεγαλώσουμε την αμπελοπαραγωγή μας. Τι μας η Ευρωπαϊκή Ένωση; Μα δεν το χρησιμοποιείτε. Χρησιμοποιείτε το 60% από το 1%. Γιατί δεν το χρησιμοποιείτε; Δείτε με τις αποφάσεις σας ποιοι τα άφηναν που ναι μεν τα έπαιρναν, αλλά δεν τα εκμεταλλεύονταν δε."
αραχωβιτης γεωργιου σταυρος,24/07/2020,period 18 review 9,session 1,sitting 187,συνασπισμος ριζοσπαστικης αριστερας,['μητσοτακη κυριακου(08/07/2019-28/07/2020)'],λακωνιας,['βουλευτης'],male, Δεν υπήρχε ρευστότητα.
βοριδης χρηστου μαυρουδης (μακης),24/07/2020,period 18 review 9,session 1,sitting 187,νεα δημοκρατια,['μητσοτακη κυριακου(08/07/2019-28/07/2020)'],α' ανατολικης αττικης,['υπουργος αγροτικης αναπτυξης και τροφιμων(07/09/2019-27/07/2020)'],male," Ναι, «δεν υπήρχε».Εμείς είμαστε αναπτυξιακό Υπουργείο, δεν είμαστε Υπουργείο που κάνει κοινωνική πολιτική. Στην κυβέρνηση υπάρχει Υπουργείο που κάνει κοινωνική πολιτική. Είναι δίπλα. Η κ. Μιχαηλίδου είναι. Εμείς είμαστε αναπτυξιακό Υπουργείο. Είμαστε Υπουργείο που θέλουμε να μεγαλώσουμε την πρωτογενή παραγωγή. Είμαστε Υπουργείο που θέλουμε να μεγαλώσουμε τις εξαγωγές. Είμαστε Υπουργείο που θέλουμε να φτιάξουμε το ισοζύγιό μας των αγροτικών προϊόντων. Οι επιλογές που θα κάνουμε θα είναι αναπτυξιακές.Επειδή ξεκινάτε τώρα -και αυτό είναι κλασική «λάσπη στον ανεμιστήρα», όχι με την έννοια της σπίλωσης, αλλά με την έννοια ότι πετάτε διάφορα και επειδή σου λέει πού να τα πιάσει τώρα να τα απαντήσει, γιατί θα φωνάζει ο Πρόεδρος, γιατί ήδη μιλάει τριάντα δύο λεπτά, έχω πει εγώ κάτι και ό,τι μείνει. Βάλατε μέσα τη δακοκτονία, βάλατε τα λάδια, βάλατε τον πράσινο τρύγο. Τα βάλατε όλα μέσα. Κάθε θέμα έχει την απάντησή του. Όλα έχουν μία απάντηση. Το θέμα είναι ότι οι παραγωγοί τις ξέρουν τις απαντήσεις. Και τελειώνω, κύριε Πρόεδρε, με το εξής: Η αλήθεια είναι ότι εκείνο το οποίο κάνουμε, είναι να αντιμετωπίζουμε χρονίζοντα ζητήματα τα οποία μας τα έχετε κληροδοτήσει, αφημένα για χρόνια, ανεπίλυτα για χρόνια, από μικρά έως μεγάλα, μας τα θέτουν οι συνάδελφοί μας Βουλευτές που είναι κοντά στη λαϊκή κοινωνική βάση της Νέας Δημοκρατίας, που είναι η αγροτιά, που είναι οι αλιείς μας, που είναι κτηνοτρόφοι μας. Και όλα αυτά τα χρονίζοντα ζητήματα ένα ένα μεθοδικά πιάνουμε και τα επιλύουμε. Ταυτόχρονα ξεδιπλώνουμε μία κεντρική αναπτυξιακή στρατηγική που φέρνει βήμα βήμα την πρωτογενή παραγωγή στον επόμενο αιώνα, στην επόμενη φάση, στην προοπτική της.Και αυτό το νομοσχέδιο είναι ένα νομοσχέδιο που προχωράει και ολοκληρώνει ακριβώς την επίλυση όλων αυτών των μεγάλων και δύσκολων προβλημάτων που έχουν οι παραγωγοί μας. Οι παραγωγοί μας το καταλαβαίνουν και είμαι σίγουρος ότι και η κοινοβουλευτική πλειοψηφία σε αυτή την Αίθουσα το καταλαβαίνει και το στηρίζει.Σας ευχαριστώ πολύ. "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Ευχαριστούμε τον Υπουργό. Κηρύσσεται περαιωμένη η συζήτηση επί της αρχής, των άρθρων, των τροπολογιών και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Απλούστευση πεδίου άσκησης οικονομικών δραστηριοτήτων αρμοδιότητας Υπουργείου Αγροτικής Ανάπτυξης και Τροφίμων και άλλες διατάξεις». Εισερχόμαστε στην ψήφιση επί της αρχής, των άρθρων, των τροπολογιών και του συνόλου και η ψήφισή τους θα γίνει χωριστά. Σας επισημαίνουμε ότι η ψηφοφορία περιλαμβάνει την αρχή του νομοσχεδίου, είκοσι άρθρα, μία τροπολογία, το ακροτελεύτιο άρθρο και το σύνολο. Κάθε φορά στην οθόνη εμφανίζονται έως τέσσερα άρθρα προς ψήφιση. Για να ψηφίσετε και τα υπόλοιπα θα πρέπει να κυλίσετε την οθόνη αφής.Στο πάνω δεξιά μέρος της οθόνης εμφανίζεται κάθε φορά ο αριθμός των άρθρων που απομένουν για ψήφιση.Βεβαιωθείτε ότι έχετε ψηφίσει όλα τα άρθρα, την τροπολογία, το ακροτελεύτιο άρθρο και το σύνολο.Αφού καταχωρίσετε την ψήφο σας, έχετε τη δυνατότητα να την ελέγξετε ή και να την αναθεωρήσετε, έως τη λήξη της ψηφοφορίας. Παρακαλώ να ανοίξει το σύστημα της ηλεκτρονικής ψηφοφορίας.  "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male, Παρακαλώ να κλείσει το σύστημα της ηλεκτρονικής ψηφοφορίας.   
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Οι θέσεις των κομμάτων, όπως αποτυπώθηκαν κατά την ψήφιση με το ηλεκτρονικό σύστημα, καταχωρίζονται στα Πρακτικά της σημερινής συνεδρίασης και έχουν ως εξής:"
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Μετά την ολοκλήρωση της ψηφοφορίας με το ηλεκτρονικό σύστημα, το σχέδιο νόμου του Υπουργείου Αγροτικής Ανάπτυξης και Τροφίμων «Απλούστευση πεδίου άσκησης οικονομικών δραστηριοτήτων αρμοδιότητας Υπουργείου Αγροτικής Ανάπτυξης και Τροφίμων και άλλες διατάξεις»» έγινε δεκτό επί της αρχής, επί των άρθρων και στο σύνολό του κατά πλειοψηφία και έχει ως εξής: "
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου."
,24/07/2020,period 18 review 9,session 1,sitting 187,βουλη,['μητσοτακη κυριακου(08/07/2019-28/07/2020)'],,,," Μάλιστα, μάλιστα."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Το Σώμα παρέσχε τη ζητηθείσα εξουσιοδότηση.Κύριοι συνάδελφοι, δέχεστε στο σημείο αυτό να λύσουμε τη συνεδρίαση;"
,24/07/2020,period 18 review 9,session 1,sitting 187,βουλη,['μητσοτακη κυριακου(08/07/2019-28/07/2020)'],,,," Μάλιστα, μάλιστα."
κωνσταντινοπουλος κωνσταντινου οδυσσεας,24/07/2020,period 18 review 9,session 1,sitting 187,κινημα αλλαγης,['μητσοτακη κυριακου(08/07/2019-28/07/2020)'],αρκαδιας,['ε αντιπροεδρος βουλης(18/07/2019-28/07/2020)'],male," Με τη συναίνεση του Σώματος και ώρα 19.49΄ λύεται η συνεδρίαση για τη Δευτέρα 27 Ιουλίου 2020 και ώρα 11.00΄, με αντικείμενο εργασιών του Σώματος: α) νομοθετική εργασία « Μόνη συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης και Επενδύσεων «Διϋπηρεσιακή Μονάδα Ελέγχου Αγοράς, ρύθμιση της οικονομικής δραστηριότητας, αντιμετώπιση του παράνομου εμπορίου, πρόστιμα για τη διακίνηση και εμπορία απομιμητικών/παραποιημένων προϊόντων, ρύθμιση θεμάτων για τη βιομηχανία, τις ιδιωτικές επενδύσεις, τις συμπράξεις δημοσίου και ιδιωτικού τομέα, την έρευνα, την καινοτομία και το Οικονομικό Επιμελητήριο Ελλάδος και λοιπές διατάξεις» και β) κοινοβουλευτικό έλεγχο, συζήτηση επικαίρων ερωτήσεων. Ο ΠΡΟΕΔΡΟΣ ΟΙ ΓΡΑΜΜΑΤΕΙΣ"